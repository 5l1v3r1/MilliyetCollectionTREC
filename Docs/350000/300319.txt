<DOC>
<DOCNO> 300319 </DOCNO>
<SOURCE> Milliyet v.01 </SOURCE>
<URL> www.milliyet.com.tr/2004/12/23/son/sontur09.html </URL>
<DATE> 2004/12/23/ </DATE>
<TIME> 10.50 </TIME>
<AUTHOR>  </AUTHOR>
<HEADLINE>
Türkiye'de 2004 yılı böyle geçti... 
</HEADLINE>
<TEXT>

     2004 yılında Türkiye'nin dış gündemi ile iç gündemi iç içe geçti. AB, Kıbrıs, Irak gibi konular iç gündemi de önemli ölçüde belirledi. 
     Yılın ilk 4 ayında Kıbrıs, gündemin önemli maddesini oluşturdu. Devlet zirvesi konuya ilişkin toplantılar yaptı, konu MGK'da sık sık görüşüldü, açıklamalar yapıldı, tartışmalar yaşandı. 
     ''Annan Planı'' Kıbrıs'ta referanduma sunuldu. KKTC'de kabul edilen, ancak Güney Kıbrıs Rum Kesimi'nde reddedilen plan, her iki toplum tarafından kabul edilmediği için reddedilmiş oldu. 
     AB konusu yıl boyunca iç gündemi büyük ölçüde belirledi. Anayasa'da değişiklik yapıldı, 80 yıllık Türk Ceza Kanunu başta olmak üzere Ceza Muhakemeleri Usulü Kanunu, Ceza İnfaz Kanunu gibi temel kanunlarda değişikliğe gidildi, Devlet Güvenlik Mahkemeleri kaldırıldı. 
     Bu yasal değişikliklerin önemli sonuçları da oldu. MGK Genel Sekreterliği'ne bir sivil atandı. Büyükelçi Yiğit Alpogan, MGK'nın ilk sivil genel sekreteri olarak göreve başladı. 
     Türk vatandaşlarının günlük yaşamlarında geleneksel olarak kullandıkları farklı dil ve lehçelerde radyo ve televizyon yayınları başladı. 
     Yargıtay, bir Avrupa kurumu olan AİHM'nin kararı gereği yeniden yargılanan kapatılan DEP'in eski milletvekillerinin tahliyesine karar verdi. 
     Brüksel'de gerçekleştirilen AB Zirvesi'nde Kıbrıs odaklı tartışmaların ardından Türkiye ile 3 Ekim 2005'te müzakerelere başlanması kararlaştırıldı. 
     Irak'taki gelişmelerin de iç gündeme yankıları oldu. Çok sayıda Türk TIR şoförünün öldürülmesi, Bağdat'taki Türk Büyükelçiliği'ni korumak üzere bu ülkeye giden 5 güvenlik görevlisinin şehit edilmesi yılın son günlerinin üzüntü ile tamamlanmasına neden oldu. 
     
     YEREL SEÇİM VE CHP 
     2004 yılı gündeminin önemli bir konusunu da yerel seçimler oluşturdu. 
     Seçimleri, yerel seçime ilk kez katılan AK Parti kazandı. Parlamentoda temsil edilen AK Parti yüzde 41, CHP ise yüzde 18 oy aldı. 
     AK Parti, 12'si büyükşehir olmak üzere 58 ilde, CHP ise 2'si büyükşehir olmak üzere 8 ilde belediye başkanlığı kazandı. 
     Antalya, Gaziantep ve Kocaeli büyükşehir belediye başkanlıklarını kaybeden ana muhalefet partisi CHP'de iç tartışmalar yaşandı. İstifalar, ihraçlar oldu, Yargıtay Cumhuriyet Başsavcılığı'nın da müdahil olduğu kurultay tartışmaları yaşandı. Genel Başkan Deniz Baykal'ın kararıyla 12. Olağanüstü Kurultay toplandı. Gazetecilerin salona alınmadığı, ''Genel Başkan'a güven oylamasının'', gizli oyla yapılması önerisinin reddedilmesi üzerine bir grup delege ve bazı milletvekillerinin salonu terk ettiği olaylı kurultayda, Baykal delegelerden güvenoyu aldı. 
     
     ''FELAKETLER'' 
     Türkiye'nin 2004 gündeminde felaketler de vardı. 
     Konya'nın Selçuklu ilçesinde 11 katlı Zümrüt Apartmanı, ''yapım hatası'' nedeniyle çöktü, 92 kişi hayatını kaybetti. 
     Hızlandırılmış trenin 4 vagonu Sakarya Pamukova ilçesi yakınlarında raydan çıktı, 37 kişi öldü. 
     İzmir-Ankara seferini yapan Mavi Tren, hemzemin geçitte bir araca çarptı, 5 kişi yaşamını yitirdi. 
     Başkent Ekspresi ile Adapazarı Ekspresi Kocaeli'nin Tavşancıl Beldesi'nde çarpıştı, 4 kişi hayatını kaybetti. 
     Ankara'nın Polatlı İlçesi'ne bağlı Temelli beldesinde, trenin öğrenci servisine çarpması sonucu 7 kişi öldü. 
     Aydın'da, yolcu treninin hemzemin geçitte minibüse çarpmasıyla meydana gelen kazada 14 kişi yaşamını yitirdi. 
     İstanbul Kartal'da freni patlayan 20 ton mazot yüklü tanker, 26 aracı biçti, 9 kişi öldü, 40 kişi yaralandı. 
     Adıyaman'ın Çelikhan İlçesi'nde meydana gelen 3.8 büyüklüğünde depremde 6 kişi öldü. 
     Ağrı'nın Doğubayazıt İlçesi'nde 5.2 büyüklüğünde deprem oldu, 18 kişi hayatını kaybetti. 
     Beyoğlu'nda çöken 2 binanın enkazı altında kalan 6 kişi öldü. 
     İskenderun Körfezi'nde 4 yılı aşkın süredir bekletilen ''MV Ulla'' adlı gemi, taşıdığı 2 bin 200 ton ''toksik atık'' yüküyle batarak çevre sorununa neden oldu. 
     Türkiye, 2004 yılında alışılmadık bir felaket de yaşadı. Ankara'nın Çubuk ilçesinin Sünlü Köyü'nde hortum meydana geldi, 3 kişi öldü, 32 ev hasar gördü. 
     
     DEĞİŞİM 
     2004 yılında kadrolarda da önemli değişimler oldu. 
     Türk siyasetinin duayenlerinden Bülent Ecevit ve Necmettin Erbakan, aktif siyasetten çekildi. 
     Kapatılan RP'ye yönelik ''Kayıp Trilyon Davası''nda mahkum olan Saadet partisi Genel Başkanı Erbakan, Saadet Partisi üyeliği ve genel başkanlık görevinden ayrıldı. 
     Bülent Ecevit, DSP Genel Başkanlığı'nı bıraktı. Yerine, önerdiği Genel Başkan Yardımcısı Zeki Sezer seçildi. 
     Nesrin Nas ANAP, Emin Şirin Liberal Demokrat Parti, Yekta Güngör Özden Cumhuriyetçi Demokrasi Partisi genel başkanlıklarından ayrıldı. 
     Türk Silahlı Kuvvetleri'nin komuta kademesi de değişti. Kara Kuvvetleri Komutanlığı'na Orgeneral Yaşar Büyükanıt, Jandarma Genel Komutanlığı'na Orgeneral Fevzi Türkeri atandı. 
     Yüksek yargı organlarının başkanlıklarında da değişiklik oldu. MİT-Alaattin Çakıcı ile ilişkisi iddialarıyla ilgili olarak uzun süre tartışmaların odağı olan Yargıtay Başkanı Eraslan Özkaya, yaş haddinden emekliye ayrıldı, yerine 16. Hukuk Dairesi Başkanı Osman Arslan seçildi. 
     Nuri Alan'ın emekliye ayrılmasıyla boşalan Danıştay Başkanlığı'na 5. Daire Başkanı Ender Çetinkaya, Tufan Algan'ın görev süresini tamamlamasıyla boşalan Yüksek Seçim Kurulu YSK Başkanlığı'na Cengiz Erdoğan getirildi. 
     
     KAYIPLAR 
     2004, kayıplar yılı da oldu. 
     Türk belgesel sinemasının ünlü yönetmenlerinden Süha Arın, ''Anadolu Rock'' müziğinin öncülerinden Cem Karaca, ''Tiyatronun yaşayan anıtı'' Necdet Mahfi Ayral, ''Türk sinemasının iyi kalpli kötü adamı'' Hüseyin Baradan, karikatürde bir ekol olan ve çok sayıda karikatürist yetiştiren Oğuz Aral, ''Eşkıya'', ''Gelin'' ve ''Kanal'' gibi önemli filmlerin önemli rollerine imza atan ünlü aktör Kamran Usluer, ilk Türk kadın opera sanatçısı Semiha Berksoy, sinema ve tiyatro sanatçısı Haluk Kurdoğlu, Türk Tiyatrosu'nun ''Arap Bacı''sı Bacı Kalfa Tevfik Gelenbe, aktör İsmet Ay, şair ve yazar Şükran Kurdakul, Karikatürist Oğuz Aral sanat dünyasının kayıplarıydı. 
     Hacı Ömer Sabancı Holding Başkanı Sakıp Sabancı, tedavi gördüğü hastanede vefat etti. 
     Genç yaşında yaşamını kaybeden İzmir Büyükşehir Belediye Başkanı Ahmet Piriştina siyaset, çocuk psikolojisi alanında Türkiye'nin önde gelen isimlerinden Prof. Dr. Atalay Yörükoğlu bilim, ANKA Ajansı'nın Onursal Başkanı, Gazeteci-Yazar Müşerref Hekimoğlu ise basın dünyasının önemli kayıpları oldu. 
     
     İKİ DÜĞÜN 
     2004 yılında devletin zirvesi iki de düğün yaptı. 
     Başbakan Recep Tayyip Erdoğan'ın kızı Esra ile Berat Albayrak evlendi. Çiftin şahitleri Ürdün Kralı Abdullah, Pakistan Cumhurbaşkanı Pervez Müşerref, TBMM Başkanı Bülent Arınç, Romanya Başbakanı Adrian Nastase, Yunanistan Başbakanı Kostas Karamanlis, Dışişleri Bakanı ve Başbakan Yardımcısı Abdullah Gül oldu. 
     Cumhurbaşkanı Ahmet Necdet Sezer'in oğlu Levent Sezer ise Evren Altunay ile evlendi. Çankaya Köşkü'nde sınırlı sayıda davetlinin katılımıyla yapılan nikah töreni, basına kapalı gerçekleşti. 
     
     DUVARA KARŞI 
     Kültür hayatında da Türkiye'nin iç gündemi uluslararası nitelik kazanma eğilimini sürdürdü. 
     İtalya'da yaşayan yönetmen Ferzan Özpetek'in geçen yıllardaki başarılarından sonra, Hamburg doğumlu Türk yönetmen Fatih Akın önemli başarılara imza attı. 
     Akın, son filmi ''Gegen die Wand'' Duvara Karşı ile Berlin Film Festivali'nde ''Altın Ayı'' , Avrupa Sinema Akademisi tarafından verilen 2004 Avrupa En İyi Film ödüllerinin sahibi oldu. 
     AY AY 2004... 
     ABD, Irak'taki askerlerinin rotasyonu için transit geçiş amacıyla İncirlik Üssü'nü 4 ay süreyle kullanmaya başladı. SSK ile Sağlık Bakanlığı'na bağlı tesislerin ortak kullanımına tüm Türkiye'de geçildi. 
     
     Ocak ayının önemli gelişmeleri şöyle 
     1 OCAK 
     -SSK ile Sağlık Bakanlığı'na bağlı sağlık tesislerinin ortak kullanımına tüm Türkiye'de geçildi. Yeşil kart sahipleri ile Bağ-Kur'lular da sistemden yararlanmaya başladı. 
     -Şişli Cumhuriyet Savcılığı, İmar Bankası soruşturması kapsamında ele geçirilen ses kasetleriyle ilgili, Hakan Uzan ile asistanı Meltem İşgördü hakkında, 6 kişinin telefonlarını dinleyip ''sırrın masuniyetini ifşa ederek zarar vermek'' suçunu işledikleri iddiasıyla dava açtı. Savcılık, sanıkların toplam 6'şar aydan 18'er yıla kadar hapis cezasına çarptırılmalarını istedi. 
     2 OCAK 
     -Yüksek Seçim Kurulu YSK , Sosyal Demokrat Halk Partisi'nin SHP itirazını kabul ederek, mahalli idareler genel seçimlerine girebileceğine karar verdi. 
     -Cumhurbaşkanı Ahmet Necdet Sezer, Motorlu Taşıtlar Vergisi'ni yeniden düzenleyen ve konutlara ait Çevre Temizlik Vergisi'nin su faturası ile tahsil edilmesine olanak tanıyan değişikliklerin yer aldığı kanunu onayladı. 
     5 OCAK 
     -''Kilit Operasyonu'' kapsamında tutuklanan işadamı Mehmet Ali Yaprak Yalçın , Kartal H Tipi Cezaevi'nde girdiği şeker koması sonucu kaldırıldığı Kartal Dr. Lütfi Kırdar Eğitim ve Araştırma Hastanesi'nde öldü. 
     6 OCAK 
     -Ankara Cumhuriyet Başsavcılığı, Hak ve Özgürlükler Partisi'nin HAK-PAR 1. Olağan Büyük Kongresi'nde Türkçe konuşulmadığı, İstiklal Marşı söylenmediği, Kürtçe pankartlar açıldığı yönündeki haberler üzerine Siyasi Partiler Yasası'na muhalefetten inceleme başlattı. 
     -Modellik yarışması birincisi 20 yaşındaki Burçin Bircan, aşırı dozda uyuşturucudan öldü. Bircan'ın cesedi, Zeytinburnu Kozlu Mezarlığı'nda bulundu. 
     7 OCAK 
     -Yargıtay Cumhuriyet Başsavcılığı, imtiyaz sözleşmesi feshedilen ÇEAŞ'tan Genç Parti'ye para aktarıldığı iddialarına ilişkin olarak ilgililer hakkında Adana Cumhuriyet Başsavcılığı'na suç duyurusunda bulundu. 
     -ABD, Irak'taki askerlerinin rotasyonu için transit geçiş amacıyla İncirlik Üssü'nü kullanmaya başladı. 
     8 OCAK 
     -Cumhurbaşkanı Sezer başkanlığında Başbakan Recep Tayyip Erdoğan, Genelkurmay Başkanı Orgeneral Hilmi Özkök, Dışişleri Bakanı ve Başbakan Yardımcısı Abdullah Gül'ün katılımıyla Çankaya Köşkü'nde Kıbrıs Zirvesi gerçekleştirildi. Zirve sonrası yapılan açıklamada, Türkiye'nin Kıbrıs ulusal davasında, KKTC yönetimi ile işbirliği içinde BM müzakere sürecine etkin katkıda bulunmaya devam edeceği bildirildi. 
     -Milli Güvenlik Kurulu MGK Genel Sekreterliği Yönetmeliği'nin gizliliğini kaldıran yasanın yürürlüğe girmesinin ardından hazırlanan yeni yönetmelik de yürürlüğe girdi. MGK Genel Sekreterliği, yönetmelikte, Başbakan'a bağlı bir kuruluş olarak tanımlandı. 
     9 OCAK 
     ------ -Türkiye Kızılay Derneği yönetimi, Bakanlar Kurulu kararıyla görevden alınarak, geçici kurullar oluşturuldu. Kızılay Genel Başkanlığı'na Talat Yılmaz getirildi. 
     -TRT Genel Müdürlüğü'ne Şenol Demiröz atandı. 
     12 OCAK 
     ------- -Eskişehir'deki 1. Ana Jet Üs Komutanlığı'na ait bir F-4 E uçağı, eğitim uçuşu esnasında teknik bir arıza nedeniyle Manisa'nın Selendi ilçesi yakınlarında düştü. Kazada Pilot Yüzbaşı Mehmet Ali Yandım ile Pilot Üsteğmen Mehmet Ata şehit oldu. 
     13 OCAK 
     ------- -SSK'ya iyileştirici tıbbi malzeme alımına ilişkin ''Neşter Operasyonu'' soruşturması kapsamında aralarında Turkcell Yönetim Kurulu Üyesi Ersin Pamuksüzer, Show TV Genel Müdürü Saner Ayar, eski Hakimler ve Savcılar Yüksek Kurulu Başkanvekili Ergül Güryel'in oğlu avukat Cenk Güryel, işadamı Haldun Erdavran, Garanti Bankası yöneticisi Ali Can Verdi, işadamları Selim Edin ve Esat Edin'in da bulunduğu 12 kişi gözaltına alındı. 
     -Yargıtay Cumhuriyet Başsavcılığı, el konulan Bankekspres'in sahibi Korkmaz Yiğit'in de aralarında bulunduğu 15 sanık hakkında, suçun, emniyeti suiistimal olduğu gerekçesiyle verilen erteleme kararının bozulmasını istedi. Başsavcılık, suçun ''dolandırıcılık'' olduğuna işaret etti. 
     14 OCAK 
     ------- -Başbakan Erdoğan'a, Genelkurmay Başkanlığı'nda kuvvet komutanlarının katılımıyla ülke güvenliğine ilişkin brifing verildi. 
     15 OCAK 
     ------- -Aşırı dozda uyuşturucudan ölen Burçin Bircan'ın cesedini Kozlu Mezarlığı'na bıraktığı gerekçesiyle aranırken polise teslim olan Gürsel Bıçakçı, tutuklanarak Metris Cezaevi'ne konuldu. 
     16 OCAK 
     ------- -Balıkesir 9. Ana Jet Üssü'nden eğitim için havalanan Pilot Üsteğmen Mehmet Karakuzulu yönetimindeki bir F-16 savaş uçağı, teknik bir arıza nedeniyle Kütahya'da düştü. Kütahya ve çerçevesinde yoğun kar yağışı altında yapılan aramalarda enkaza ve pilota ulaşılamadı. 
     17 OCAK 
     ------- -''Neşter Operasyonu-2'' kapsamında gözaltına alınan 12 kişi serbest bırakıldı. 
     18 OCAK 
     ------- -F-16 uçağının enkazına, yoğun kar ve düşük görüş şartlarında iki gün süren aramanın ardından Domaniç ilçesinin 15 kilometre güneyindeki Karlıtepe mevkiinde ulaşıldı. Uçak pilotunun şehit olduğu belirlendi. 
     -İzmir'deki bir çiğköfteciden alınan ürünleri tüketenlerde domuzlarda da bulunan ''Trişinellozis'' parazitinin neden olduğu hastalığa rastlanmasının ardından, onlarca kişi hastanelere başvurdu. 
     19 OCAK 
     ------- -Yargıtay Başkanı Eraslan Özkaya, Neşter Operasyonu-2'yle ilgili olarak, bu olayların büyütülmesinin, ''yargıya baskı olduğunu, yargının dün neyse bugün de o yerinde durduğunu'' kaydetti. 
     20 OCAK 
     ------- -Yargıtay, Neşter Operasyonu 2'nin ardından bazı Yargıtay üyelerini de kapsayan iddialar için ön soruşturma başlattı. 
     -TÜBİTAK Başkan Vekilliği'ne Prof. Dr. Nüket Yetiş'in atanmasının ardından, başkan yardımcıları Prof. Dr. Tuğrul Tankut, Prof. Dr. Cemal Saydam, Prof. Dr. Turgut Tümer ve Prof. Dr. Türker Gürkan kurumdan istifa etti. 
     -İzmir İl Sağlık Müdürlüğü, koyun ve sığır etinde bulunmayan ''trişinellozis'' şüphesiyle hastanelere başvuran 80 kişiden 40'ında hastalık belirtilerine rastlandığını bildirdi. 
     21 OCAK 
     ------- -Anayasa Mahkemesi, Maliye Bakanlığı'nın, Genç Parti'nin 2002 yılı hesaplarıyla ilgili ''tedbir istemli'' başvurusunu reddetti. 
     -Trişinellozis hastalığının ortaya çıkmasıyla İzmir'de alınan numunelerin tahlili sonucu, sığır etine domuz ve at eti karıştırdığı belirlenen 4 işyeri mühürlendi. 
     22 OCAK 
     -------- -Tufan Algan'ın görev süresini tamamlamasıyla boşalan Yüksek Seçim Kurulu YSK Başkanlığı'na Cengiz Erdoğan seçildi. 
     -Kötü hava koşulları tüm yurtta etkili oldu. İstanbul'da, kara, deniz ve hava trafiğinde aksamalar meydana geldi, Avrupa Yakası'nın yüzde 80'i elektrik alamadı. Bazı okulların tatil edilmesi nedeniyle ilk ve orta dereceli okullarda karneler bir gün önce dağıtıldı. 
     -YÖK Başkanı Prof. Dr. Erdoğan Teziç, Yükseköğretim Yasa Taslağı'nı Başbakan Erdoğan'a sundu. Prof. Dr. Teziç, Cumhurbaşkanı Sezer'i de ziyaret etti. 
     23 OCAK 
     ------- -Milli Güvenlik Kurulu MGK , Türkiye'nin, BM Genel Sekreteri'nin iyi niyet misyonuna olan desteğini sürdürdüğünü ve Annan Planı da referans alınarak Ada'nın gerçeklerine dayalı bir çözüme müzakereler yoluyla hızla ulaşılması konusundaki siyasi kararlılığını yinelediğini bildirdi. 
     -Kötü hava koşullarından etkilenen 2'si öğrenci 9 kişi donarak öldü. Karayollarının bazı kesimlerinde ulaşımın sağlanamaması nedeniyle yüzlerce araç mahsur kaldı, binlerce köy yolu ulaşıma kapandı, bazı yerlerde elektrik ve su kesintileri yaşandı. Boğaziçi Köprüsü'nün askı çelik halatlarından biri yerinden çıkarak koptu. 
     24 OCAK 
     ------- -Eski Ege Ordu komutanlarından emekli Orgeneral Doğu Aktulga, hayatını kaybetti. 
     -BM Genel Sekreteri Kofi Annan ile Davos'ta görüşen Başbakan Erdoğan, Türkiye olarak, Kıbrıs'ta sorunun çözülebilmesi için iki tarafın da güvendiği bir arabulucu atamasını istedi. Erdoğan, iki taraf arasında çözüm konusunda mutabakat sağlanmadıkça referandumun söz konusu olamayacağını söyledi. 
     25 OCAK 
     ------- -Geleneksel dil ve lehçelerde ulusal radyo ve televizyonlardan yayına imkan veren yönetmelik Resmi Gazete'de yayımlanarak, yürürlüğe girdi. 
     26 OCAK 
     ------- -İstanbul DGM Cumhuriyet Başsavcılığı, ''Son Tango'' operasyonu kapsamında yakalanan Urfi Çetinkaya'nın da aralarında bulunduğu 13 sanık hakkında, 12 ile 60 yıl arasında ağır hapis cezası istemiyle dava açtı. 
     -Eski Kızılay yönetimi, Kızılay Genel Başkanı, Merkez Kurulu ve Yönetim Kurulu başkanlarının görevlerine son verilmesine ilişkin Bakanlar Kurulu kararının iptali ve yürütmesinin durdurulması istemiyle Danıştay'da dava açtı. 
     29 OCAK 
     -------- -Anayasa Mahkemesi, TÜBİTAK Başkanı ve boş bulunan Bilim Kurulu üyeliklerini, bir defaya mahsus Başbakan'ın belirlemesine olanak tanıyan yasa hükmünün yürürlüğünü durdurdu. 
     -SHP, DEHAP, ÖDP, EMEP, ÖTP VE SDP Genel başkanları, yerel seçimlerde ''demokratik güçbirliği'' yapacaklarını açıkladılar. 
     30 OCAK 
     ------- -Kapatılan RP'ye yönelik ''Kayıp Trilyon Davası''nda mahkum olan Saadet partisi Genel Başkanı Necmettin Erbakan, Saadet Partisi üyeliği ve genel başkanlık görevinden ayrıldı. 
     -Cumhurbaşkanı Sezer, TÜBİTAK Başkanlığı'na Prof. Dr. Nüket Yetiş'in atanmasına ilişkin kararnameyi Başbakanlığa iade etti. 
     31 OCAK 
     ------- -Genelkurmay Başkanlığı'nın izni ile birinci ve ikinci derece kara askeri yasak bölgeleri içerisinde fotoğraf ve film çekilebilmesine imkan sağlayan yasa, yürürlüğe girdi. 
     -Beyoğlu'nda çöken 2 binanın enkazı altında kalan 6 kişi öldü. 
     
     Şubat ayının önemli gelişmeleri şöyle 
     1 ŞUBAT 
     ------- -Mina'da, hacı adaylarının şeytan taşlaması sırasında meydana gelen izdihamda ölen 244 kişiden 11'inin Türk olduğu belirlendi. 
     2 ŞUBAT 
     ------- -Konya'nın Selçuklu ilçesinde 11 katlı Zümrüt Apartmanı, ''yapım hatası'' nedeniyle çöktü, 92 kişi hayatını kaybetti. 
     -Başbakan Recep Tayyip Erdoğan, Kıbrıs sorununu çözmekte garantör ülke Türkiye'nin, üzerine düşen adımları atmakta kararlı olduğunu bildirerek, ''Türkiye Cumhuriyeti vatandaşı olup ruhunda, duygularında bunu taşıyanların hiçbir tanesi, kalkıp 'ver kurtul' mantığıyla buna yanaşmaz'' dedi. 
     -Türk belgesel sinemasının ünlü yönetmenlerinden Süha Arın, tedavi gördüğü İstanbul Haseki Kardiyoloji Enstitüsü'nde vefat etti. Arın, ''Safranbolu'da Zaman'', ''Hattiler'den Hititler'e'', ''Midas'ın Dünyası'', ''Eski Evler, Eski Ustalar'' ve ''Mimar Sinan'' gibi birçok belgesel filme imza atmıştı. 
     -İstanbul'da 15-20 Kasım 2003 tarihindeki bombalı saldırılara ilişkin yürütülen operasyonlar kapsamında, terör örgütü El Kaide'nin Türkiye'deki oluşumunun üst düzey yöneticilerinden olduğu gerekçesiyle yakalanan Baki Yiğit, tutuklandı. 
     3 ŞUBAT 
     ------- -Sevim Bişirici, Konya'da çöken binanın enkazından 16 saat sonra sağ çıkarıldı. Cumhurbaşkanı Sezer, Konya'da çöken binaya ilişkin mesajında, ''İnsan yaşamının kural tanımazlık ve sorumsuzluk sonucu yitirilemeyecek kadar değerli olduğunu'' vurguladı. 
     4 ŞUBAT 
     ------- -Konya'da çöken binanın taşeronu İsmail Canlıer ve müteahhit Vedat Kaya gözaltına alındı. 
     -Başbakanlık Resmi Konutu'nda, KKTC Cumhurbaşkanı Rauf Denktaş, Başbakan Erdoğan, KKTC Başbakanı Mehmet Ali Talat, KKTC Dışişleri Bakanı ve Başbakan Yardımcısı Serdar Denktaş, Dışişleri Bakanı ve Başbakan Yardımcısı Abdullah Gül, Devlet Bakanı ve Başbakan Yardımcısı Abdullatif Şener ile Dışişleri Bakanlığı Müsteşarı Uğur Ziyal'ın katıldığı ve yaklaşık 2 saat süren Kıbrıs Zirvesi yapıldı. 
     Zirvenin ardından yapılan yazılı açıklamada, görüşmede, Türkiye ve KKTC olarak Kıbrıs'ta adil ve kalıcı bir barışa ulaşılması yönündeki müşterek hedefin teyit edildiği belirtildi. 
     6 ŞUBAT 
     ------- -Konya'da çöken binanın müteahhidi Vedat Kaya ve taşeronu İsmail Canlıer, ''tedbirsizlik ve dikkatsizlik sonucu ölüme sebebiyet vermekten'' tutuklandı. 
     -Başbakan Erdoğan, ABD Başkanı George W. Bush ile telefon görüşmesi yaptı. Erdoğan, Bush'a, Kıbrıs konusundaki son gelişmelerle ilgili bilgi vererek, görüş alışverişinde bulundu. 
     8 ŞUBAT 
     ------- -''Anadolu Rock'' müziğinin öncülerinden sanatçı Cem Karaca, kalp ve solunum durması sonucu vefat etti. 
     -Konya'da çöken binanın enkazından yaklaşık 5,5 gün sonra 16 yaşındaki Muhammet Kalem kurtarıldı. 
     9 ŞUBAT 
     ------- -Yasemin Yaprakçı, Konya'da çöken binanın enkazından 157 saat sonra sağ çıkarıldı. Yaprakçı, GATA'da tedavi altına alındı. 
     -Eski Cumhurbaşkanlığı Genel Sekreteri Necdet Seçkinöz, vefat etti. 
     11 ŞUBAT 
     -------- -Konya'da çöken binanın enkazından çıkarılan Yasemin Yaprakçı'nın sağ bacağı kesildi. 
     13 ŞUBAT 
     -------- -İstanbul Milletvekili Emin Şirin, Liberal Demokrat Parti LDP Genel Başkanlığı ve üyeliğinden istifa etti. 
     -Başta Marmara Bölgesi olmak üzere, yurdun büyük bölümünü etkisi altına alan kar yağışı ve tipi yaşamı alt üst etti. İstanbul'da, deniz ulaşımı olumsuz etkilendi. Kamboçya bandıralı bir kuru yük gemisi İstanbul Boğazı'nın Karadeniz çıkışında 21 mürettebatıyla battı, Rus ve Kuzey Kore bandıralı 2 gemi ise boğaz girişinde karaya oturdu. Atatürk Havalimanı'na iniş-kalkışların yapılamaması nedeniyle İstanbul'a inecek bazı uçaklar Antalya Havalimanı'na yönlendirildi. 
     14 ŞUBAT 
     -------- -Hamburg doğumlu Türk yönetmen Fatih Akın'ın son filmi ''Gegen die Wand'' Duvara Karşı , Berlin Film Festivali'nde en iyi film seçilerek ''Altın Ayı'' ödülünü aldı. 
     18 ŞUBAT 
     -------- -İzmir'in Balçova ilçesinde bir kafeteryada çıkan yangında 4 kişi öldü. 
     19 ŞUBAT 
     -------- -İç güvenlik harekatını yürütmek amacıyla Tunceli Jandarma Bölge Komutanlığı harekat kontrolünde bulunan Skorsky tipi helikopter, Bingöl'ün Yeşilova Köyü yakınlarında düştü. Kazada, Kara Pilot Yüzbaşı Hakan Tan, Pilot Teğmen Caner Çelik ve Teknisyen Kıdemli Çavuş Ercan Demirel ile erler Edip Onay ve İrfan Yılmaz şehit oldu. 
     -Başbakan Erdoğan, Sarıkamış mitinginde kendisine hakaret, hükümetin manevi şahsiyetini tahkir ve tezyif ettiği iddiasıyla Genç Parti Genel Başkanı Cem Uzan hakkında suç duyurusunda bulundu. 
     20 ŞUBAT 
     -------- -Ankara 1 No'lu DGM, yeniden yargılanan kapatılan DEP'in eski milletvekilleri Leyla Zana, Hatip Dicle, Orhan Doğan ve Selim Sadak'ın infazının durdurulması taleplerini reddetti. 
     21 ŞUBAT 
     -------- -İstanbul Emniyet Müdür Yardımcısı Halil Yılmaz, Cem Uzan'ın kullandığı Çubuklu'daki villanın gizli deposunda 3 milyon 897 bin adet kullanıma hazır Telsim kontör kartı bulunduğunu bildirdi. Yılmaz, Yeniköy'deki villanın zemin katında özel olarak yapılmış ve girişi gizlenmiş mahzende bulunan 3 bin 348 adet şarap ve şampanyanın haczedildiğini bildirdi. 
     24 ŞUBAT 
     -------- -İstanbul Kartal'da freni patlayan 20 ton mazot yüklü tanker, 26 aracı biçti, 9 kişi öldü, 40 kişi yaralandı. 
     -CHP Eskişehir Büyükşehir Belediye Başkan adayı Aydın Güngör, evrakını zamanında İl Seçim Kurulu'na teslim etmediği için seçime katılma hakkını yitirdi. 
     25 ŞUBAT 
     -------- -İstanbul DGM Cumhuriyet Başsavcılığı, İstanbul'da geçen yıl gerçekleşen 4 ayrı bombalı saldırıya ilişkin yakalanan 50'si tutuklu 69 sanık hakkında dava açtı. 
     26 ŞUBAT 
     -------- -Bitlis'te evlilik dışı ilişki sonucu hamile kalınca İstanbul'a kaçan 22 yaşındaki Güldünya Tören, kardeşleri tarafından önce yol ortasında silahla vuruldu. Bakırköy Devlet Hastanesi'nde tedavi altına alınan Güldünya Tören, bu kez hastanede uğradığı silahlı saldırı sonucu öldü. 
     
     Mart ayının önemli gelişmeleri şöyle 
     1 MART 
     ------- -1998 yılında Ankara Üniversitesi Dil ve Tarih Coğrafya Fakültesi Arap Dili ve Edebiyatı Bölümü'ne kayıt işlemlerinin türbanlı olduğu gerekçesiyle yapılmaması üzerine, Türkiye'deki yasal yolları tükettikten sonra AİHM'de dava açan Dışişleri Bakanı ve Başbakan Yardımcısı Abdullah Gül'ün eşi Hayrünnisa Gül, davasını geri çekti. 
     2 MART 
     ------- -Adıyaman'ın Çelikhan İlçesi'nde meydana gelen 3.8 büyüklüğünde depremde 6 kişi öldü, 2 kişi yaralandı. 
     -Konya'da 3. Ana Jet Üs Komutanlığı'na bağlı iki F-4E uçağı, gece uçuşu esnasında çarpışarak düştü. Kazada, pilot Yüzbaşı Ömer Günana, pilot Yüzbaşı Savaş Acarca ve Eğitim Pilotu Teğmen Bahadır Tayfur şehit oldu, bir pilot yaralandı. 
     -Yüksek Seçim Kurulu, AK Parti'nin Gümüşhane Merkez, Tekke ve Arzular beldeleri, Mardin Merkez, Kabala, Ortaköy ve Yalım beldeleri, Trabzon'un Beşikdüzü ve Manisa'nın Alaşehir ilçelerinde seçime katılamayacağına karar verdi. 
     -İkinci Cumhurbaşkanı İsmet İnönü'nün büyük oğlu Ömer İnönü 80 , İstanbul'da vefat etti. 
     3 MART 
     ------- -Posta İşletmesi Genel Müdürlüğü'nce PTT , tahsilat bankacılığı işlemlerini yapmak üzere kurulan PTT Bank, faaliyete geçti. 
     -Ünlü gece kulübü Laila'nın Başkent şubesi kapılarını açtı. Açılışta izdiham yaşandı. 
     4 MART 
     ------- -Bakırköy 8. Ağır Ceza Mahkemesi, Siirt'teki seçimin iptaliyle milletvekilliği düşen Fadıl Akgündüz'ü, Almanya'daki bazı Türk vatandaşlarını ''yüksek kar payı vaadiyle kandırarak dolandırdığı'' iddiasıyla yargılandığı davada, 150 milyar lira kefaletle tahliye etti. -Çanakkale Boğazı'nda makine arızası yapan ve patlayıcı madde yüklü olduğu bildirilen Ukrayna bayraklı ''Delpin-1'' adlı gemi, karaya oturdu. 
     -Beyoğlu'nda başına nereden geldiği belli olmayan bir kurşun isabet eden hukuk fakültesi öğrencisi Önder Babat hayatını kaybetti. 
     5 MART 
     ------- -Özgür Toplum Partisi ÖTP ile Demokratik Halk Partisi DEHAP , yerel seçime katılmama kararı aldı. 
     -''Delpin-1'' adlı gemiye yanlış beyanda bulunduğu için 6 milyar lira para cezası kesilerek, şüpheli gemi statüsüne alındı. 
     -Yekta Güngör Özden, Cumhuriyetçi Demokrasi Partisi CDP Genel Başkanlığı'ndan istifa etti. 
     6 MART 
     ------- -Karların erimesiyle başta Mersin, Kars, Muş, Erzurum, Ağrı, Ardahan, Bitlis, Siirt, Batman ve Karaman illeri olmak üzere, bazı ilçe ve köyleri su bastı, bazı bölgelerde çığ düştü. Felaketlerde 13 kişi öldü, 9 kişi yaralandı, 3 kişi kayboldu. 
     8 MART 
     ------- -Batman'ın Gercüş ilçesi Yassıca Köyü yakınlarında askeri aracın mayına çarpması sonucunda 2 asker şehit oldu, 4 asker yaralandı. 
     -Türkiye Gazeteciler Cemiyeti TGC Başkanlığı'na Orhan Erinç seçildi. 
     9 MART 
     ------- -İstanbul Kartal'da Kabul Edilmiş Masonlar Derneği Yakacık Locası'nda 2 patlama oldu, biri ''canlı bomba'' olmak üzere 2 kişi öldü, 1'i ''canlı bomba'' 6 kişi yaralandı. 
     10 MART 
     ------- -İstanbul 2. Zırhlı Tugay Komutanlığı'nın, Kadıköy, Maltepe, Kartal ve Sultanbeyli kaymakamlıkları ile bazı komutanlıklara bir yazı göndererek, ''Azınlıklar ve kendini azınlık olarak görme eğiliminde olanlar, yüksek sosyete grupları, sanatçıların mensup oldukları gruplar, zengin ailelerinin çocuklarının oluşturduğu gruplar, tarikatlar, satanistler, Ku Klax Klan, Masonlar gibi grupların fişlenmesini'' istediği ortaya çıktı. 
     Genelkurmay Başkanlığı Genel Sekreterliği'nden yapılan açıklamada, haberin doğru olduğu belirtilerek ''İl İdaresi Kanunu çerçevesinde, mülki idare amirleri çıkabilecek ve çıkan olayların önlenmesi maksadıyla, gerekli gördükleri hallerde, en yakın kara, deniz ve hava birlik komutanlıklarından kuvvet talebinde bulunabilirler. Çıkabilecek olaylara karşı etkin tedbirlerin alınabilmesi için, önceden planlama yapılması bir ihtiyaçtır. Söz konusu haberde konu edilen faaliyetin bu çerçevede değerlendirilmesi gerekmektedir. Ancak, çalışmada yer alan bazı hususların düzeltilmesi maksadıyla da gerekli incelemelere başlanmıştır'' denildi. 
     -Yargıtay 1. Ceza Dairesi, 7 TİP'li öğrenciyi öldürdüğü için 7 kez idam cezasına çarptırılan Haluk Kırcı'nın cezasının, 48 ayı hücrede olmak üzere müebbet ağır hapis cezasına dönüştürülmesine ilişkin kararı onadı. Yüksek mahkeme, onama kararı dikkate alınarak Kırcı'nın yararlanacağı infaz statüsünün yerel infaz mercilerince değerlendirilmesi gerektiğine karar verdi. 
     12 MART 
     ------- -CHP Niğde Milletvekili Orhan Eraslan, AK Parti'nin Ulukışla'daki bir seçim minibüsünde yer alan ''84 yıllık karanlığa son'' yazısı nedeniyle Niğde AK Parti Ulukışla ilçe yöneticileri, Belediye Başkanı, İl Genel Meclisi ve Belediye Meclisi adayları hakkında suç duyurusunda bulundu. 
     -Ankara Adliye Sarayı'nda asliye ticaret mahkemelerinin bulunduğu koridordaki bankın altına konulan bomba mesai saati bitiminde patladı, ölen ya da yaralanan olmadı. 
     -Atatürk, İsmet İnönü ve Celal Bayar'ın özel kalem müdürü Haldun Derin 92 vefat etti. 
     13 MART 
     ------- -AK Parti Genel Başkan Yardımcısı Murat Mercan, bir seçim minibüsünün üzerinde yer alan ''84 Yıllık Karanlığa Son'' ibaresinin cumhuriyet rejimine değil, ''Ulukışla'nın ilçe olduğu tarihe'' atıfta bulunduğunu kaydetti. 
     16 MART 
     ------- -Türkiye Taşkömürü Kurumu TTK Karadon Müessese Müdürlüğü maden ocağında meydana gelen grizu patlamasında 8 Çinli işçiden 5'i öldü, 3'ü de yaralandı. 
     -Yargıtay Cumhuriyet Başsavcılığı, AK Parti'den, seçim minibüsünde yer alan ''İktidarla elele 84 yıllık karanlığa son'' şeklindeki yazı nedeniyle Niğde'nin Ulukışla İlçe Teşkilatı sorumluları hakkında ''disiplin işlemi yapılıp yapılmadığını, yapılıyorsa akıbeti hakkında ivedi bilgi verilmesini'' istedi. 
     AK Parti ise Niğde İl Başkanlığı'nın hazırlayacağı rapora bağlı olarak gerekli işlemlerin yapılacağını bildirdi. 
     -Kartal'daki Hür ve Kabul Edilmiş Masonlar Büyük Locası Derneği Yakacık Şubesi'ne yapılan bombalı saldırıya ilişkin gözaltına alınan 5 kişiden 3'ü tutuklandı. İstanbul Valisi Muammer Güler, bu kişilerden 1'inin, diş hekimi Yasef Yahya'yı öldürdüğünü itiraf ettiğini bildirdi. 
     17 MART 
     ------- -İstanbul'da geçen yılki bombalı saldırılarla ilgili soruşturma çerçevesinde gözaltına alınan Ahmet Dikiciaşık 46 , ''yasadışı örgüte üye olmak'' suçundan tutuklandı. 
     -Anayasa Mahkemesi, kızılağaç ve kestaneliklerin orman alanı dışına çıkarılmasını öngören düzenlemeleri iptal etti ve yürürlüğünü durdurdu. 
     -Yükseköğretim Kurulu YÖK , Milli Eğitim Bakanlığı ile ortaklaşa sürdürdüğü yükseköğretim yasa taslağı çalışmalarından çekildi. 
     -Konya'da çöken Zümrüt Apartmanı'nın proje sorumlusu olduğu belirtilen Halil İbrahim Elliiki tutuklandı. 
     18 MART 
     ------- -Haluk Kırcı, İnfaz Kanunu'ndan yararlanarak Ödemiş Cezaevi'nden tahliye edildi. 
     -Konya Cumhuriyet Başsavcılığı, Zümrüt Apartmanı'nın çökmesi sonucu 92 kişinin ölümüne neden oldukları gerekçesiyle müteahhit Vedat Kaya ve 2 sorumlu hakkında dava açtı. 
     19 MART 
     -------- -Dicle Haber Ajansı Kameramanı Volkan Eryiğit ile Evrensel Gazetesi Muhabiri Hasan İşler, Adana'da, Demokratik Güç Birliği'nin seçim otobüsünün üstünde görev yaparken başlarının köprüye çarpması sonucu öldü. 
     -Kartal'daki Hür ve Kabul Edilmiş Masonlar Büyük Locası Derneği Yakacık Şubesi'ne yapılan bombalı saldırıya ilişkin soruşturma kapsamında gözaltına alınan 4 kişi tutuklandı. 
     -Üniversitelerarası Kurul Başkanlığı, ''Siyasi iktidarın, son bir yılı aşkın süredir, Cumhuriyet'in temel kurumlarından olan üniversiteleri kendi etki alanına çekebilmek amacıyla aldığı bir dizi kararlar ve çıkarabildiği bazı yasalarla bu kurumları çalışamaz hale getirdiğini'' bildirdi. Kurul, YÖK'ün, Yükseköğretim Yasa Taslağı'yla ilgili görüşmeleri sürdürmekten haklı olarak çekildiğini savundu. 
     20 MART 
     ------- -İstanbul'da geçen yılki bombalı saldırılara katıldıkları gerekçesiyle gözaltına alınan 9 kişi tutuklandı. 
     22 MART 
     ------- -Sağlık Bakanlığı İlaç ve Eczacılık Genel Müdürlüğü, bazı kanser türlerinin tedavisinde kansızlığı gidermek için uygulanan ''Eritropoetin'' adlı ilacın kanserli hastalarda kullanımını durdurdu. 
     23 MART 
     -------- -Doğa Koruma ve Milli Parklar Genel Müdürlüğü tarafından yürütülen ''Şehitler Coğrafyası'' projesi kapsamında yapılan araştırmalar sonucu, Gelibolu Yarımadası'nda 2 bin askerin gömüldüğü gerçek şehitlik bulundu. 
     24 MART 
     ------- -Şanlıurfa 2. Asliye Hukuk Mahkemesi, ''Kürtçe'' isim değişikliği istemiyle yapılan başvuruları, alfabede, ''W, X, Q'' harfleri bulunmadığı için isim değişikliğinin Nüfus Kanunları hükümleri uyarınca mümkün olmadığı gerekçesiyle reddetti. 
     25 MART 
     ------- -İstanbul 2 No'lu DGM, yasadışı İBDA C örgütü elebaşı Salih İzzet Erdiş'i, Metris Cezaevi'nde patlayıcı madde ve silah imal ederek, cezaevi yönetimine karşı çıkartılan isyanda kullandığı gerekçesiyle 20 yıl ağır hapis cezasına çarptırdı. 
     -Yargıtay 11. Ceza Dairesi, el konulan Bankekspres'in sahibi Korkmaz Yiğit'in de aralarında bulunduğu 39 sanığa ''emniyeti suiistimal'' suçundan 4616 sayılı Şartla Tahliye Yasası uyarınca verilen erteleme kararını bozdu. Daire, sanıkların suçunun ''nitelikli dolandırıcılık'' olduğuna işaret ederek, bu suçtan hüküm kurulmasını istedi. 
     -Erzurum'da meydana gelen 5.1 büyüklüğündeki depremde, 9 kişi öldü. 
     26 MART 
     ------- -Ankara 2'nci Ağır Ceza Mahkemesi, Hacettepe Üniversitesi öğrencisi Birtan Altınbaş'ın 1991 yılında gözaltında ölümüyle ilgili davada, o dönemde Ankara Emniyet Müdürlüğü Terörle Mücadele Şubesi'nde görev yapan polis memurları İbrahim Dedeoğlu, Sadi Çaylı, Süleyman Sinkil ve Hasan Cavit Orhan'ı, 4 yıl 5 ay 10'ar gün ağır hapis cezasına çarptırdı. Mahkeme, 4 sanık hakkında da beraat kararı verdi. 
     27 MART 
     ------- -Almanya'nın Augsburg kentinde, eşi ile kızını, annesini ve kardeşini öldürdüğü iddia edilen Ali Göbelek, Adana'da polisle sokakta girdiği çatışmada yakalandı. 
     28 MART 
     ------- -Türk halkı, yerel yöneticilerini seçmek için sandık başına gitti. Seçimleri, yerel seçimlere ilk kez katılan Ak Parti kazandı. Parlamentoda temsil edilen AK Parti yüzde 41, CHP ise yüzde 18 oy aldı. 
     Seçimde AK Parti, 12'si büyükşehir olmak üzere 58 ilde, CHP ise 2'si büyükşehir olmak üzere 8 ilde belediye başkanlığını aldı. 
     Seçimlerde, SHP 1'i büyükşehir olmak üzere 5 ilde, DSP 1'i büyükşehir olmak 3 ilde, MHP 4 ilde, DYP ve Saadet Partisi birer ilde belediye başkanlığını kazandı. Ardahan Belediye Başkanlığı'nı kazanan Mikail Kayatürk il belediye başkanlığını kazanan tek bağımsız aday oldu. 
     CHP, Antalya, Gaziantep ve Kocaeli büyükşehir belediye başkanlıklarını kaybetti. 
     
     Nisan ayının önemli gelişmeleri şöyle 
     1 NİSAN 
     ------- -Başbakan Recep Tayyip Erdoğan, BM Genel Sekreteri Kofi Annan'ın öngördüğü işbirliği ve takvim doğrultusunda, hükümet olarak son şekli verilmiş Kıbrıs planının öngördüğü sorumlulukları yerine getirmeye hazır olduklarını söyledi. 
     2 NİSAN 
     ------- -Ankara 1 No'lu DGM, kapatılan DEP'in eski milletvekilleri Leyla Zana, Hatip Dicle, Orhan Doğan ve Selim Sadak'ın yeniden yargılandığı davada, dosyayı incelemeye aldı. 
     5 NİSAN 
     ------- -Avukat Yusuf Erikel'in kurucu genel başkanlığında Milli Demokrat Halkın Partisi MDHP kuruldu. 
     -Milli Güvenlik Kurulu MGK , Kıbrıs konusunu görüşmek üzere toplandı. Toplantının ardından yayımlanan bildiride, ''Annan Planı'nın son şeklinin resmiyet kazanması için gerekli sürecin başlatılmasının hükümetin takdir ve sorumluluğunda olduğuna'' işaret edilerek, ''Sürecin başlaması durumunda, adadaki Türk varlığının, Türkiye'nin garantörlüğünün ve iki kesimlilik ilkesinin zayıflatılmaması amacıyla uygulamada gerekli dikkat ve özenin gösterilmesi vurgulanmıştır'' denildi. 
     -CHP Genel Başkanı Deniz Baykal, yerel seçim sonuçlarının hezimet gibi gösterilmesinin ''insafsızlık'' olduğunu kaydederek, parti içi muhalefete yönelik tepkisini, ''Tüzükte Olağanüstü Kurultay'ın nasıl toplanacağı bellidir. İstedikleri buysa gereğini yaparlar'' diye dile getirdi. 
     -Yüksek Seçim Kurulu YSK , CHP'nin Sinop Belediye Başkanlığı seçimine itirazını reddetti. 
     6 NİSAN 
     ------- -CHP Parti Meclisi bildirisinde, ''partiye yönelik tertip ve saldırılara karşı tam bir dayanışma ve CHP'ye sahip çıkma kararlılığı içinde bulunulduğu'' belirtilerek, Genel Başkan Baykal'a ''tam güven duyulduğu'' kaydedildi. 
     -El konulan İmar Bankası'nı çeşitli yöntemlerle zarara uğrattıkları öne sürülen 25 sanığın yargılandığı davada, mahkeme heyeti, tutuklu sanıkların tahliye istemlerini reddetti. 
     8 NİSAN 
     ------- -Eski Sağlık Bakanı Doğan Baran 75 , tedavi gördüğü Başkent Üniversitesi Hastanesi'nde vefat etti. 
     -Yargıtay 1. Ceza Dairesi, Karagümrük Spor Lokali baskınının ardından açılan davada, Alaattin Çakıcı'ya, ''çıkar amaçlı suç örgütünün kurucusu ve lideri olmak'' suçundan verilen 3 yıl 4 ay ağır hapis cezasını onadı. 
     9 NİSAN 
     ------- -Danıştay Başkanı Nuri Alan, yaş haddinden emekliye ayrıldı. 
     10 NİSAN 
     -------- -Hacı Ömer Sabancı Holding Başkanı Sakıp Sabancı, tedavi gördüğü hastanede vefat etti. 
     11 NİSAN 
     -------- -CHP il başkanları toplantısında, 5 Nisan'da yapılan Parti Meclisi PM toplantısı sonrasında açıklanan ve Genel Başkan Baykal'ı desteleyen bildirinin aynen benimsenmesi karalaştırıldı. 
     13 NİSAN 
     -------- -CHP İstanbul Milletvekili Kemal Derviş, Merkez Yönetim Kurulu MYK üyeliği ve Genel Başkan Yardımcılığı'ndan istifa etti. 
     -Sinemadan tiyatroya dönüştürülen Akün Sahnesi, ''Ayaktakımı Arasında'' adlı oyunla ''perde'' dedi. 
     14 NİSAN 
     -------- -Nuri Alan'ın yaş haddinden emekliye ayrılmasıyla boşalan Danıştay Başkanlığı'na, 5. Daire Başkanı Ender Çetinkaya seçildi. 
     15 NİSAN 
     -------- -27 Mayıs askeri harekatının önde gelenlerinden, Milli Birlik Komitesi üyesi emekli Kurmay Albay ve İşçi Partisi Genel Başkan Yardımcısı Suphi Karaman, vefat etti. 
     -''Türkiye Özürlüsü ile Mutludur Partisi'', ''sponsor bulamadığı için'' kapanma kararı aldı. 
     16 NİSAN 
     -------- -Ankara'nın Polatlı İlçesi'ne bağlı Temelli beldesinde, trenin öğrenci servisine çarpması sonucu 7 kişi öldü, 10 kişi yaralandı. 
     -Amasya'nın Merzifon İlçesi'nde, yolcu otobüsü ile kamyonun çarpışması sonucu meydana gelen trafik kazasında, 11 kişi öldü, 28 kişi yaralandı. 
     17 NİSAN 
     -------- -Demokrat Türkiye Partisi'nin DTP 3'ncü Olağanüstü Büyük Kongresi'nde Önder Günay, Genel Başkanlığa seçildi. 
     18 NİSAN 
     -------- -Heykeltıraş Gürdal Duyar 69 , tedavi gördüğü Amerikan Hastanesi'nde vefat etti. 
     19 NİSAN 
     --------- -El konulan İmar Bankası'nın Kemal ve Yavuz Uzan'ın da aralarında bulunduğu 8 eski yöneticisi hakkında ''Sermaye Piyasası Kanunu'na muhalefet etmek'' suçundan 3'er yıla kadar hapis cezası istemiyle dava açıldı. 
     20 NİSAN 
     -------- -CHP İstanbul Milletvekili Yaşar Nuri Öztürk, partisinden istifa etti. 
     -Yüksek Seçim Kurulu YSK , DYP'nin itirazını kabul ederek Şanlıurfa'nın Ceylanpınar ilçesi belediye başkanlığı seçimlerini iptal etti. 
     21 NİSAN 
     --------- -Ankara 1 No'lu DGM, kapatılan DEP'in eski milletvekilleri Leyla Zana, Hatip Dicle, Orhan Doğan ve Selim Sadak'a yeniden yargılama sonucu da 15'er yıl ağır hapis cezası verdi. Mahkeme, tahliye taleplerini reddetti. 
     24 NİSAN 
     -------- -BM Genel Sekreteri Kofi Annan'ın Kıbrıs'ta çözüm için hazırladığı plana ilişkin referandum yapıldı. KKTC'de kabul edilen, ancak Güney Kıbrıs Rum Kesimi'nde reddedilen plan, her iki toplum tarafından kabul edilmediği için reddedilmiş oldu. 
     Başbakan Erdoğan, sonucu değerlendirirken, ''Güney Kıbrıs bana göre kaybetmiştir'' dedi. 
     -BDDK üyesi Kemal Çevik, Uzanların işini takip ettiği gerekçesiyle gözaltına alındı. 
     -Bilgi Edinme Hakkı Kanunu yürürlüğe girdi. 
     26 NİSAN 
     -------- -SHP Genel Sekreteri Fikri Sağlar, partisinden ayrıldı. 
     29 NİSAN 
     -------- -Danıştay İdari Dava Daireleri Genel Kurulu, Demirbank ve Kentbank'ın Tasarruf Mevduatı Sigorta Fonu'na TMSF devrine ilişkin kararın hukuka aykırı olduğu yönünde daha önce verdiği karara BDDK'nın yaptığı itirazı reddetti. 
     -SHP Genel Sekreteri Fikri Sağlar'ın istifasının ardından, 6 kurucu üye de SHP'den istifa ettiklerini açıkladı. 
     30 NİSAN 
     -------- -Konya'da çöken bina ile ilgili davanın görülmesine, Konya 3. Ağır Ceza Mahkemesi'nde başlandı. 
     
     Mayıs ayının önemli gelişmeleri şöyle 
     1 MAYIS 
     ------- -1 Mayıs, kutlandı. Genelde olaysız geçen kutlamalarda, çeşitli illerde izinsiz gösteri yapmak isteyen çok sayıda kişi gözaltına alındı. 
     -SSK'nın, işverenlerin internet üzerinden 24 saat boyunca bildirge vermelerine imkan tanıyan ''e-Bildirge'' projesi, uygulamaya girdi. 
     2 MAYIS 
     ------- -Finansbank, Halit Cıngıllıoğlu hakkında, ''Mal kaçırıp bankamızı 43 milyon dolar dolandırdı'' iddiasıyla suç duyurusu yaptı. 
     3 MAYIS 
     ------- -Demokrat Parti'nin DP 10. Olağan Genel Kurulu'nda Genel Başkanlığa Yaşar Aydın seçildi. 
     5 MAYIS 
     ------- -Çeşitli üniversitelerin yönetim kurulu ve veya senatosunca hazırlanan bildirilerde, YÖK Yasa Tasarısı protesto edildi. 
     6 MAYIS 
     ------- -İçişleri Bakanlığı, yardım toplama işlemlerine yeni düzenleme getirdi. Genelgeye göre, gerçek kişi, dernek, kurum, vakıf, gazete ve dergilere, kamu yararı taşıması şartıyla yardım toplama izni verilecek. 
     -''Asrın projesi'' olarak nitelendirilen ''Marmaray Projesi''nin Asya ile Avrupa'yı denizin altından birbirine bağlayacak demiryolu boğaz tüp geçişi inşaatının sözleşmesi imzalandı. Ulaştırma Bakanlığı, en düşük teklifi veren Taisei-Kumagai Gumi-Gama-Nurol Ortak Girişimi ile sözleşme imzaladı. 
     -YÖK Başkanı Prof. Dr. Erdoğan Teziç, YÖK Genel Kurulu adına yaptığı açıklamada, TBMM'ye sunulan YÖK Yasa Tasarısı hukuki boyutuyla incelendiğinde dar kapsamlı düzenlendiğini, ''bunun da saklı siyasi amacı çok açık şekilde ortaya koyduğunu'' bildirdi. 
     8 MAYIS 
     ------- -Anayasa Mahkemesi, Bakanlar Kurulu'nun, 1918 sayılı Kaçakçılığın Men ve Takibine Dair Kanun'da yer alan para cezası miktarını Toptan Eşya Fiyatları Endeksi TEFE oranında artırma yetkisini Anayasa'ya aykırı bularak, iptal etti. 
     9 MAYIS 
     -------- -Marmaray Projesi-Demiryolu Boğaz Tüp Geçişi inşaatının temeli Başbakan Erdoğan tarafından atıldı. 
     -Diyarbakır'ın Lice İlçesi'nde, terör örgütü PKK KONGRA-GEL üyelerinin yola döşedikleri mayının uzaktan kumandayla patlatılması sonucu, 2 asker şehit oldu. 
     13 MAYIS 
     -------- -''YÖK Yasası'' olarak bilinen ''Yükseköğretim Kanunu ve Yükseköğretim Personel Kanunu'nda Değişiklik Yapılması Hakkında Kanun Tasarısı, TBMM Genel Kurulu'nda sabaha kadar süren görüşmelerin ardından kabul edilerek, yasalaştı. 
     15 MAYIS 
     -------- -İstanbul'da yapılan 49. Eurovision Şarkı Yarışması'nda birinciliği, ''Dzikie Tance'' adlı şarkıyla Ukrayna adına yarışan Ruslana Lyzichko kazandı. 
     16 MAYIS 
     -------- -Yargıtay, bir kadını gasp eden kişiyi kovalayıp sonra da tabancayla öldüren bir kişinin cezasını, meşru müdafaa gerekçesiyle bozdu. 
     19 MAYIS 
     -------- -Pop müziği sanatçısı Çetin Alp 57 , İstanbul'da öldü. 
     20 MAYIS 
     -------- -Ankara 20. Asliye Hukuk Mahkemesi, Vakit Gazetesi'ni, ''Onbaşı bile olamayacakların general olduğu ülke'' başlıklı yazıdan dolayı 312 generale 2'şer milyar lira tazminata mahkum etti. 
     -Yargıtay, ölümünden sonra Alparslan Türkeş'in 3 trilyon liralık mirasını kendi hesaplarına aktardıkları iddiasıyla Türkeş'in iki kızının dolandırıcılıktan yargılanmasına karar verdi. 
     -Ulukışla Cumhuriyet Başsavcılığı, yerel seçimler öncesinde Ulukışla'daki bir seçim minibüsünde yer alan ''84 yıllık karanlığa son'' yazısı nedeniyle, AK Parti Ulukışla İlçe Teşkilatı'nın 5 yöneticisi hakkında ''TBMM'yi tahkir ve tezyif'' suçunu işledikleri gerekçesiyle dava açtı. 
     21 MAYIS 
     -------- -Cumhurbaşkanı Ahmet Necdet Sezer, Anayasa değişikliğini onayladı. Devlet Güvenlik Mahkemeleri, kaldırıldı. 
     -''Malki Cinayeti'' davasında Bursa 2. Ağır Ceza Mahkemesi'nde yargılanan işadamı Erol Evcil müebbet hapis cezasına çarptırıldı. 
     22 MAYIS 
     -------- -DSP Genel Başkanı Bülent Ecevit, Genel Başkan Yardımcısı Zeki Sezer'i genel başkanlığa tavsiye ettiğini açıkladı. 
     23 MAYIS 
     -------- -Hitit Devleti'nin önemli kentlerinden biri olan Çorum'un Ortaköy İlçesi'ndeki Şapinuva örenyerinde yapılan kazılarda, Hititler'in belediye hizmeti verdiğine dair yazıtlar bulundu. 
     24 MAYIS 
     -------- -CHP'de ''30'lar Hareketi'' bir araya gelerek ''Olağanüstü Kurultay Düzenleme Kurulu'' oluşturdu. 
     25 MAYIS 
     -------- -Kazasker'de Finansbank Şubesi'ni soymak isteyen 2 kişiyi öldürdüğü gerekçesiyle yargılanan banka güvenlik görevlisi Engin Bozkurt, beraat etti. 
     26 MAYIS 
     -------- -Dünya Sağlık Örgütü önderliğinde 98 ülkede eş zamanlı devam eden, Türkiye'de de organizasyonu Sağlık Bakanlığı'nca yapılan ''Bırak-Kazan 2004 Uluslararası Ödüllü Sigarayı Bırakma Kampanyası''na 60 bin kişi başvurdu. 
     27 MAYIS 
     -------- -Sağlık Bakanlığı'nca düzenlenen ''Bırak Kazan 2004'' kampanyası'nın talihlisi Balıkesir'den Serap Balkan oldu. Serap Balkan, kampanya süresi içinde sigara içtiği için ödülünü alamadı. 5 milyar liralık ödül yedek Selami Ercan'a verildi. 
     -Mardin Milletvekili Muharrem Doğan, CHP'den istifa etti. 
     28 MAYIS 
     -------- -Cumhurbaşkanı Sezer, gençlerin imam hatip liselerine yönlenmelerinin özendirilmesi amaçlandığı gerekçesiyle ''YÖK Kanunu'' olarak bilinen ''Yükseköğretim Kanunu ve Yükseköğretim Personel Kanunu'nda Değişiklik Yapılması Hakkında Kanun''u kısmen TBMM'ye iade etti. 
     30 MAYIS 
     -------- -Antalya E Tipi Kapalı ve Yarıaçık Cezaevi'nde, bir mahkumun hastaneye sevk isteğinin kabul edilmemesi üzerine olaylar çıktı. 1 kişi hayatını kaybetti. 
     
     Haziran ayının önemli gelişmeleri şöyle 
     1 HAZİRAN 
     ---------- -Hükümet, ''YÖK Yasası''nı askıya aldı. 
     -CHP Genel Başkanı Deniz Baykal, hükümetin YÖK Yasası konusunda geldiği noktayı memnuniyetle karşıladığını belirterek, ''Hükümeti bu konuda yürekten destekliyorum ve kutluyorum'' dedi. 
     -Ankara-İstanbul arasında hizmet verecek hızlandırılmış tren projesinin tanıtım seferinde Yahya Kemal Beyatlı Ekspresi, Ankara Garı'ndan İstanbul'a uğurlandı. Polatlı-Eskişehir arasında ilk kez 155 kilometreyi görerek Türkiye demiryollarının hız rekorunu kıran tren, Ankara-İstanbul arasını 4 saat 56 dakikada kat etti. 
     2 HAZİRAN 
     ---------- -Mustafa Bumin, Anayasa Mahkemesi Başkanlığı'na yeniden seçildi. 
     3 HAZİRAN 
     --------- -Ankara 10. İdare Mahkemesi, TÜPRAŞ'ın yüzde 65.67 oranındaki kamu hissesinin blok satışına ilişkin ihale komisyonu kararını iptal etti. 
     4 HAZİRAN 
     --------- -Hızlandırılmış tren Ankara ve İstanbul'dan eşzamanlı olarak ilk seferine başladı. 
     5 HAZİRAN 
     --------- -''Tiyatronun yaşayan anıtı'' olarak tanınan sanatçı Necdet Mahfi Ayral 96 , tedavi gördüğü Bakırköy Dr. Sadi Konuk Eğitim ve Araştırma Hastanesi'nde vefat etti. 
     7 HAZİRAN 
     --------- -Türk vatandaşlarının günlük yaşamlarında geleneksel olarak kullandıkları farklı dil ve lehçelerdeki yayınların ilki, Boşnakça ile yapıldı. İlk radyo yayını, TRT Radyo-1'de, saat 06.10'da gerçekleştirildi. Program, TRT-3 televizyon kanalında saat 10.30'da yayımlandı. Radyo-1 ve TRT-3'teki yayınlar pazartesi Boşnakça, salı Arapça, çarşamba Kirmanca, perşembe Çerkezce, cuma günleri de Zazaca olarak gerçekleştirilecek. 
     -Yargıtay Cumhuriyet Başsavcılığı, Ankara 1 No'lu DGM'nin, kapatılan DEP'in 4 eski milletvekiline yeniden yargılanmaları sonucunda verdiği mahkumiyet kararının, usulden bozulmasını istedi. Başsavcılık, ''Yargılamanın başladığı tarihten itibaren, askeri yargıcın dahil olduğu heyetin yaptığı tüm işlemlerin yeniden tekrarlanması gerektiğini'' kaydetti. 
     -Cumhurbaşkanı Ahmet Necdet Sezer, ''Kamu Görevlileri Etik Kurulu Kurulması''na ilişkin kanunu onayladı. 
     8 HAZİRAN 
     --------- -CHP'de muhalifler, olağanüstü seçimli kurultay ve tüzük kurultayı için imza toplamaya başladı. 
     -Yargıtay Ceza Genel Kurulu, ''rüşvet aldığı'' gerekçesiyle eski Batman Valisi Salih Şarman hakkında verilen 6 yıl 3 ay ağır hapis ve ''ömür boyu memuriyetten men'' cezasını onadı. 
     -CHP Genel Başkanı Baykal, anadilde yayının devlet eliyle yürütülmesinin ''yanlış'' olduğunu ifade ederek, ''Bu bir başlangıçtır. Bu konudaki dogmaların kırıldığını ortaya koymak açısından önemi vardır. Ama bunun böyle bir müsamere havası içinde sürdürülmesi doğru değildir'' dedi. 
     -Kapatılan DEP'in eski milletvekilleri Leyla Zana, Hatip Dicle, Orhan Doğan ve Selim Sadak'ın avukatları Yusuf Alataş, müvekkillerinin tahliye edilmesi istemiyle Yargıtay 9. Ceza Dairesi Başkanlığı'na dilekçe verdi. 
     9 HAZİRAN 
     --------- -Danıştay Kanunu'ndaki değişiklikle, kurumun ağır iş yükünün hafifletilmesine yönelik düzenlemeler yapıldı, daire sayısı 12'den 13'e yükseltildi. 
     -Yargıtay 9. Ceza Dairesi kapatılan DEP'in 4 eski milletvekili Leyla Zana, Hatip Dicle, Selim Sadak ve Orhan Doğan hakkındaki infazı durdurarak, tahliyelerine karar verdi. Eski milletvekilleri Ankara Merkez Kapalı Ceza ve Tutukevi'nden salıverildi. 
     11 HAZİRAN 
     ---------- -Batman'ın Gercüş İlçesi'nde Kaymakamlık Lojmanları'na düzenlenen silahlı saldırıda 2 güvenlik görevlisi şehit oldu. 
     -Dışişleri Bakanı ve Başbakan Yardımcısı Gül, kapatılan DEP'in 4 eski milletvekili ile görüştü. 
     12 HAZİRAN 
     ---------- -Hakimler ve Savcılar Yüksek Kurulu HSYK , iş yoğunluğunun düşük olduğu 139 ilçedeki adli teşkilatı kapatmaya karar verdi. HSYK ayrıca Sandıklı, Gürün ve Develi ağır ceza mahkemelerinin de kaldırılmasını kararlaştırdı. 
     -Bakanlar Kurulu, hiçbir sosyal güvencesi olmayan vatandaşlara, acil hastalık veya yaralanma hallerinde, Sağlık Bakanlığı'na bağlı 112 Acil Sağlık Hizmetleri kapsamında verilen hastane öncesi tıbbi acil yardım ve ambulans hizmetlerinden ücretsiz yararlanma imkanı sağlanmasını kararlaştırdı. 
     -Tunceli'de askeri aracın güzergahına yerleştirilen tahrip gücü yüksek madde uzaktan kumandayla patlatıldı, 2 asker şehit oldu, 1 asker yaralandı. 
     -Kapatılan DEP'in 4 eski milletvekili, CHP Genel Başkanı Baykal'ı ziyaret etti. 
     14 HAZİRAN 
     ----------- -Hatay'ın Dörtyol İlçesi'ndeki terörist saldırısında 3 köy korucusu öldü, biri dozer operatörü 2 kişi yaralandı. 
     -CHP Genel Başkanı Baykal, parti tüzüğünün verdiği yetkiyi kullanarak, 3 Temmuz'da CHP Olağanüstü Kurultayı'nı toplayacağını açıkladı. 
     -Bingöl'de meydana gelen çatışmada, biri Suriye uyruklu 2 terörist öldürüldü. 
     -MHP Genel Başkanı Devlet Bahçeli, Atatürk Eğitim ve Araştırma Hastanesi'nde by-pass ameliyatı oldu. 
     -Tunceli'de gerçekleştirilen operasyonda 1 terörist öldürüldü. Şırnak'taki terörist saldırıda ise 1 er şehit düştü, 1 astsubay ile 1 er yaralandı. 
     -Eski CHP Milletvekili ve iki dönem Ankara'nın Yenimahalle İlçesi'nde belediye başkanlığı yapan Abdurrahman Oğultürk, vefat etti. 
     15 HAZİRAN 
     ----------- -Susurluk Davası kapsamında ''cürüm işlemek için teşekkül oluşturmak'' suçundan hakkında verilen beraat kararı Yargıtay'ca bozulan DYP eski Milletvekili Sedat Edip Bucak'ın yeniden yargılanmasına başlandı. 
     -İzmir Büyükşehir Belediye Başkanı Ahmet Piriştina, geçirdiği kalp krizi sonucu 52 yaşında yaşamını yitirdi. 
     16 HAZİRAN 
     ----------- -CHP'de bir grup milletvekili, 310 kurultay delegesinin olağanüstü tüzük kurultayı talebini içeren dilekçeyi CHP Genel Merkezi'ne iletti. 
     -Ankara DGM Cumhuriyet Savcısı Ömer Suha Aldan, ''Neşter Operasyonu-2'' soruşturması kapsamında 19 kişi hakkında 6 ay ile 30 yıl arasında değişen hapis cezaları istemiyle dava açtı. 
     17 HAZİRAN 
     ----------- -İzmir-Ankara seferini yapan Mavi Tren, hemzemin geçitte bir araca çarptı, 5 kişi öldü. 
     -Cumhurbaşkanı Sezer, 5182 sayılı ''Tababet ve Şuabatı San'atlarının Tarzı İcrasına Dair Kanunda Değişiklik Yapılmasına Dair Kanun''u TBMM'ye iade etti. 
     18 HAZİRAN 
     ---------- -İçişleri Bakanlığı, sivil toplum örgütlerinin sürekli eleştirilerine neden olan toplantı ve gösterilerin polis tarafından kaydedilmesine yasak getirdi. Bu tür kayıtlar, ancak mülki idare amirinin yazılı izni ile yapılabilecek. 
     19 HAZİRAN 
     ---------- -Ankara'nın Çubuk ilçesinin Sünlü Köyü'nde hortum meydana geldi, 3 kişi öldü, 32 ev hasar gördü. 
     20 HAZİRAN 
     ------------ -Tiyatro ve sinema sanatçısı Engin İnal, vefat etti. 
     21 HAZİRAN 
     ---------- -Tunceli'nin Mazgirt İlçesi'nde terör örgütü PKK KONGRA-GEL üyesi 1'i kadın 5 terörist öldürüldü. 
     -İzmir Büyükşehir Belediye Başkanlığı'na Bornova Belediye Başkanı Aziz Kocaoğlu seçildi. 
     22 HAZİRAN 
     ---------- -Danıştay 10. Dairesi, Ankara 10. İdare Mahkemesi'nin TÜPRAŞ'ın satışıyla ilgili kararının yürütmesinin durdurulması istemini reddetti. 
     -Tasarruf Mevduatı Sigorta Fonu'na TMSF devredilen Toprakbank'ın eski sahibi Halis Toprak'ın da aralarında bulunduğu 20 kişinin, ''Banka kaynaklarını off-shore hesaplara aktarmak ve grup şirketlerine usulsüz krediler vermek suretiyle dolandırıcılık yaptıkları'' iddiasıyla yargılanmalarına başlandı. 
     23 HAZİRAN 
     ---------- -Asgari ücret, 1 Temmuz 2004'ten itibaren 16 yaşından büyükler için brüt 444 milyon 150 bin, net 318 milyon 233 bin 475 lira, 16 yaşından küçükler için ise brüt 378 milyon, net 270 milyon 837 bin lira oldu. 
     -Başbakan Recep Tayyip Erdoğan'ın, kendisi hakkında ''Çorba bu Başbakan'' diyerek ''kişilik haklarına saldırdığı'' iddiasıyla CHP Genel Başkanı Baykal aleyhine açtığı 25 milyar liralık manevi tazminat davası reddedildi. 
     24 HAZİRAN 
     ----------- -Danıştay 10. Dairesi, TÜPRAŞ'ın satışına onay veren Rekabet Kurulu kararının yürütmesini durdurdu. 
     -İstanbul Fatih'te Beyazıt-Soğanlı seferini yapmakta olan İETT'ye ait belediye otobüsünün ön tarafında meydana gelen patlamada, 4 kişi hayatını kaybetti. Patlamanın bir kadının kucağında taşındığı bomba nedeniyle meydana geldiği, patlamaya neden olan ve olayda ölen kişinin Semiran Polat olduğu açıklandı. 
     25 HAZİRAN 
     ---------- -Cumhurbaşkanı Sezer, 5187 sayılı ''Basın Kanunu'', 5188 sayılı ''Özel Güvenlik Hizmetlerine Dair Kanun'', 5193 sayılı ''Optisyenlik Hakkında Kanun'' ile 5194 sayılı ''Bazı Kanun Hükmünde Kararnamelerde Değişiklik Yapılmasına Dair Kanun''u onayladı. Sezer, 5186 sayılı ''Memurlar ve Diğer Kamu Görevlilerinin Yargılanması Hakkında Kanunda Değişiklik Yapılması Hakkında Kanun''u ise TBMM'ye iade etti. 
     28 HAZİRAN 
     ---------- -Aziz Kocaoğlu'nun İzmir Büyükşehir Belediye Başkanlığı'na seçilmesi nedeniyle boşalan Bornova Belediye Başkanlığı'na Sırrı Aydoğan getirildi. 
     -Van'ın Gürpınar İlçesi'nde terör örgütü PKK KONGRA-GEL üyelerinin yola döşedikleri uzaktan kumandalı mayının patlatılması sonucu 3 asker şehit oldu, 3 asker yaralandı. Çıkan çatışmada 1 terörist öldürüldü. 
     29 HAZİRAN 
     ---------- -Yargıtay 1. Başkanlık Divanı, Neşter Operasyonu soruşturması kapsamında 8 Yargıtay üyesi hakkında yürütülen soruşturma sonucunda dava açılmasına gerek görmedi. Divan, Yargıtay üyeleri Ergül Güryel ile Hüseyin Demirörs'ün Yüksek Disiplin Kurulu'na sevkine karar verdi. 
     -Atatürk Havalimanı'nda Türk Hava Yolları'nın THY İzmir-İstanbul seferini yapan ''Rize'' adlı uçakta, yolcuların boşaltılmasından sonra patlama meydana geldi. Patlama sonucu 3 işçi yaralandı. Patlamaya bir cüzdanın arasına konulan 2 gram c-4 plastik patlayıcının yol açtığı kaydedildi. 
     -Cumhurbaşkanı Sezer, DGM'lerin kaldırılmasına ilişkin yasayı onayladı. 
     30 HAZİRAN 
     ----------- -Kahramanmaraş'ın Çağlayancerit İlçesi'nde düzenlenen operasyonda terör örgütü PKK KONGRA-GEL mensubu 2 terörist öldürüldü. 
     -Yükseköğretim Kurulu YÖK Başkanvekilliği'ne ÖSYM Başkanı Prof. Dr. Savaş Küçükyavuz getirildi. 
     -Cumhurbaşkanı Sezer, 5199 sayılı ''Hayvanları Koruma Kanunu'' ile 5195 sayılı ''Endüstri Bölgeleri Kanununda Değişiklik Yapılması Hakkında Kanun''u onayladı. 
     -Türk sinemasının iyi kalpli kötü adamı Hüseyin Baradan 72 , vefat etti. 
     
     Temmuz ayının önemli gelişmeleri şöyle 
     1 TEMMUZ 
     -------- -''Terör örgütü El-Kaide'nin Türkiye'deki yapılanması içinde yer aldıkları ve geçen yıl İstanbul'da gerçekleşen bombalı saldırılara karıştıkları'' ileri sürülen 46'sı tutuklu 69 sanığın yargılandığı davada, tutuklu sanıklardan 6'sı tahliye edildi. 
     -Hakimler ve Savcılar Yüksek Kurulu, kaldırılan DGM'lerin yerine 8 ilde 18 ağır ceza mahkemesi kurulmasına karar verdi. 
     2 TEMMUZ 
     -------- -Ağrı'nın Doğubayazıt İlçesi'nde 5.2 büyüklüğünde deprem oldu. 67 haneli Yığınçalı Köyü'ndeki konutların tümünün hasar gördüğü depremde, 18 kişi öldü. 
     -Van'da Ordu Caddesi'nde Vali Hikmet Tan'ın makam aracı geçtiği sırada, bomba yüklü bir kamyonda patlama oldu. Tan, patlamadan yara almadan kurtuldu, 5 kişi öldü. 
     3 TEMMUZ 
     --------- -CHP'nin 12. Olağanüstü Kurultayı, olaylı toplandı. Yapılan oylamada Genel Başkan Baykal delegelerden güven oyu aldı. 
     Gazetecilerin salona alınmadığı kurultayda, ''Genel Başkan'a güven oylamasının'', gizli oyla yapılması önerisinin reddedilmesi üzerine bir grup delege ve bazı milletvekilleri kurultay salonunu terk etti. 
     5 TEMMUZ 
     -------- -Yıldız Teknik Üniversitesi İnşaat Mühendisliği Bölümü Öğretim Üyesi Prof. Dr. Aydın Erel, demiryollarının şu anki teknik yapısıyla hızlı tren taşımacılığı açısından raydan çıkma ve ray kırılmaları gibi riskler taşıdığını, bu nedenle Ulaştırma Bakanlığı'nın gerekli teknik yeterlilik sağlanana kadar hızlı treni seferlerden kaldırmasını istedi. 
     -CHP Edirne Milletvekili Necdet Budak, partisinden istifa etti. 
     6 TEMMUZ 
     -------- -TCDD, Ankara-Haydarpaşa hattında iyileştirme için kullanılan üstyapı malzemelerinin 160 kilometre hıza uygun olduğunu bildirdi. 
     7 TEMMUZ 
     -------- -Cumhurbaşkanı Ahmet Necdet Sezer, öğretmenlik mesleğini ''öğretmen'', ''uzman öğretmen'' ve ''başöğretmen'' unvanlarıyla 3 kariyer basamağına ayıran ''Milli Eğitim Temel Kanunu ve Devlet Memurları Kanununda Değişiklik Yapılmasına İlişkin Kanun''u onayladı. 
     8 TEMMUZ 
     --------- -Van Emniyet Müdürü Tacettin Kurt, uyuşturucu madde kaçakçılığı yaptığı gerekçesiyle Malatya Emniyet Müdürlüğü tarafından gözaltına alınarak Van'a getirilen, eski milletvekili Mustafa Bayram'ın oğlu Hamit Bayram'ın, akrabaları tarafından Bölge Trafik Şube Müdürlüğü'nden kaçırıldığını açıkladı. 
     9 TEMMUZ 
     -------- -CHP Adana Milletvekili Atilla Başoğlu, partisinden istifa etti. 
     10 TEMMUZ 
     --------- -Hamit Bayram'ın gözaltındayken kaçırılması olayına karıştıkları gerekçesiyle mahkemeye sevk edilen eski milletvekili Mustafa Bayram ile gözaltına alınan 7 kişi tutuklanarak cezaevine konuldu. 
     -Cumhurbaşkanı Sezer, 5197 sayılı ''İl Özel İdaresi Kanunu''nu bir kez daha görüşülmek üzere TBMM'ye iade etti. 
     11 TEMMUZ 
     --------- -Başbakan Recep Tayyip Erdoğan'ın kızı Esra ile Berat Albayrak evlendi. Çiftin şahitliğini Ürdün Kralı Abdullah, Pakistan Cumhurbaşkanı Pervez Müşerref, TBMM Başkanı Bülent Arınç, Romanya Başbakanı Adrian Nastase, Yunanistan Başbakanı Kostas Karamanlis, Dışişleri Bakanı ve Başbakan Yardımcısı Abdullah Gül yaptı. 
     12 TEMMUZ 
     --------- -Mustafa Bayram'ın avukatları, mahkemeye itiraz dilekçesi verdi. 
     -The Marmara Oteli'ne 4 Mayıs 2002'de silahla girerek 13 kişiyi bir süre rehin tuttuğu gerekçesiyle yargılanan Mustafa Yıldırım, 36 yıl ağır hapis cezasına çarptırıldı. 
     13 TEMMUZ 
     --------- -İçişleri Bakanlığı, Hamit Bayram'ın emniyet binasından kaçırılması olayını araştırmak üzere bölgeye müfettiş gönderdi. 
     -CHP'den istifa eden milletvekili Atilla Başoğlu, AK Parti'ye katıldı. 
     14 TEMMUZ 
     --------- -Organize suç örgütü elebaşı Alaattin Çakıcı, Avusturya'nın Granz kentinde, eski MİT mensubu Faik Meral adına düzenlenmiş pasaportla yakalandı. 
     -Yargıtay 9. Ceza Dairesi, kapatılan DEP'in 4 eski milletvekili Leyla Zana, Hatip Dicle, Orhan Doğan ve Selim Sadak hakkında yeniden yargılama sonucunda verilen kararı bozdu. 
     -Tiyatro sanatçısı İsmail Hakkı Sunat 38 , gürültü yüzünden tartıştığı komşusu tarafından tabanca ile öldürüldü. 
     16 TEMMUZ 
     --------- -Avusturya'nın Graz kentinde yakalanan Alaattin Çakıcı'nın Türkiye'den yurtdışına kaçarken kullandığı yeşil pasaportun ait olduğu MİT emeklisi Faik Meral 56 , İzmir'de gözaltına alındı. 
     MİT Müsteşarlığı, Faik Meral ile emekli olduğu 18 Ekim 1999'dan itibaren Teşkilatın doğrudan ya da dolaylı şekilde göreve ilişkin hiçbir bağlantısı olmadığını bildirdi. 
     19 TEMMUZ 
     --------- -Faik Meral, İstanbul Cumhuriyet Savcılığı'ndaki sorgusunun ardından tutuklanması istemiyle sevk edildiği nöbetçi mahkeme tarafından tutuksuz yargılanmak üzere serbest bırakıldı. Savcının bir üst mahkemeye itirazı üzerine Meral, yeniden gözaltına alındı. 
     20 TEMMUZ 
     --------- -Faik Meral, hakkındaki gıyabi tutuklama kararının vicahiye çevrilmesi sonucu Tekirdağ F Tipi Cezaevi'ne gönderildi. 
     21 TEMMUZ 
     --------- -Öğrenci Seçme Sınavı ÖSS ile Yabancı Dil Sınavı YDS sonuçları açıklandı. Sınavda, 32 bin 177 aday sıfır puan aldı. 
     22 TEMMUZ 
     --------- -İstanbul'dan Ankara'ya 18.00'de hareket eden 1106 sefer sayılı Yakup Kadri Karaosmanoğlu adlı hızlandırılmış trenin 4 vagonu Sakarya'nın Pamukova ilçesi yakınlarında raydan çıktı. Raydan çıkan vagonlar metrelerce savrularak, üst üste yığıldı. Kazada, 37 kişi öldü. 
     -Adalet Bakanlığı Teftiş Kurulu, ''Neşter-2 Operasyonu''nun ardından görülmekte olan bazı davaları etkilemeye yönelik girişimlerde bulundukları gerekçesiyle bazı hakim ve savcılara ''yer değiştirme'' cezası verilmesini istedi. 
     23 TEMMUZ 
     --------- -Ulaştırma Bakan Binali Yıldırım, raydan çıkan hızlandırılmış trenin, kazanın olduğu viraja 80 km hızla girmesi gerekirken, kara kutu kayıtlarına göre hızının 118 kilometre olduğunu bildirdi. 
     Hızlandırılmış trenin makinistleri Fikret Karabulut ve Recep Sönmez ile Şef Köksal Coşkun gözaltına alındı. Karabulut, Sönmez ve Coşkun, trenin hızının 105-110 kilometre olduğunu söylediler. 
     -Anayasa Mahkemesi, eski Başbakan Mesut Yılmaz ve Eski Devlet Bakanı Güneş Taner'in Yüce Divan'a sevkine ilişkin kararı usule uygun olmadığı gerekçesiyle TBMM'ye iade etti. 
     -Ankara Cumhuriyet Başsavcılığı, ''Kürt Ahmet'' olarak tanınan Ahmet Turgut'un da aralarında bulunduğu 50 kişi hakkında, ''çıkar amaçlı suç örgütü kurmak ve bu örgüte üye olmak, adam yaralamak, gasp, tehdit'' suçlarını işledikleri iddiasıyla dava açtı. 
     -Mustafa Bayram, 30 milyar lira kefaletle serbest bırakıldı. 
     24 TEMMUZ 
     ---------- -Sakarya'nın Pamukova İlçesi'nde raydan çıkan hızlandırılmış trenin makinistleri Fikret Karabulut ile Recep Sönmez ve Şef Köksal Coşkun tutuklandı. Makinistlerin ve şefin avukatı İsmail Gürses, TCDD'nin kazanın olduğu bölgede trenin 130 kilometre hızla gitmesi gerektiği yönünde talimatı olduğunu savundu. Gürses, kaza yerindeki çalışmalar nedeniyle ''delil kararması olduğunu'' öne sürdü. 
     TCDD, kazanın olduğu bölge Mekece'de maksimum 130 kilometre olan hızın 183. kilometre 100. metrede 80 kilometreye, 187. kilometreden sonra da 70 kilometreye inilmesi gerektiğini, ancak kaza yapan trenin hızının ise bu limitlere düşmediğinin belirlediğini açıkladı. 
     25 TEMMUZ 
     --------- -Demokratik Sol Parti 6. Olağan Kurultayı toplandı. Bülent Ecevit'in yeniden aday olmadığı kurultayda, Zeki Sezer, Şükrü Sina Gürel, Atilla Mutman, Aydın Tümen, Veysel Özer ve Teoman İnaner, genel başkanlığa aday oldu. 950 delegenin 760'sının oyunu alan Zeki Sezer genel başkan seçildi. 
     -Aydın'da, yolcu treninin hemzemin geçitte minibüse çarpmasıyla meydana gelen kazada 14 kişi öldü, 6 kişi yaralandı. 
     26 TEMMUZ 
     --------- -Cesna 172 tipi küçük özel bir uçak, Muğla'nın Sarıgerme Beldesi yakınlarında düştü. Düşen uçağın pilotu öldü, 3 yolcu yaralandı. 
     -Karikatürist Oğuz Aral 68 , vefat etti. 
     27 TEMMUZ 
     --------- -CHP Merkez Yönetim Kurulu MYK , Sakarya'da meydana gelen tren kazası ile ilgili olarak TBMM'yi Ağustos ayı içinde olağanüstü toplantıya çağırma ve Ulaştırma Bakanı Yıldırım hakkında gensoru önergesi verme kararı aldı. 
     -''Eşkıya'', ''Gelin'' ve ''Kanal'' gibi önemli filmlerin önemli rollerine imza atan ünlü aktör Kamran Usluer, vefat etti. 
     -AK Parti Kütahya Milletvekili Halil İbrahim Yılmaz, öldü. 
     28 TEMMUZ 
     --------- -Danıştay, Bakanlar Kurulu'nun, ''Türkiye Kızılay Derneği yönetiminin görevden alınarak yerine geçici kurullar oluşturulmasına'' ilişkin kararının yürütmesini durdurdu. 
     29 TEMMUZ 
     --------- -Diyarbakır'da polis noktasına düzenlenen saldırıda bir bekçi şehit oldu, 2'si polis 3 kişi yaralandı. 
     -Erzincan'daki zincirleme trafik kazasında 27 kişi öldü, 30 kişi yaralandı. 
     30 TEMMUZ 
     --------- -Yargıtay Cumhuriyet Başsavcılığı, CHP'li muhaliflerin tüzük değişikliği için olağanüstü kongre çağrısının geçerli olduğunu, 5 gün içinde olağanüstü kongre tarihinin belirlenerek bildirilmesini istedi. 
     -Kayaş-Elmadağ yolu üzerinde iki otomobilin çarpışması sonucu 10 kişi öldü. 
     -Ağrı'nın Doğubayazıt İlçesi'nde 4.6 büyüklüğünde deprem oldu, 6 kişi yaralandı. Panik sırasında yaralananlardan Yasin Tilbe 16 , tedavi gördüğü hastanede öldü. 
     
     Ağustos ayının önemli gelişmeleri şöyle 
     2 AĞUSTOS 
     --------- -Yüksek Askeri Şura YAŞ , Başbakan Recep Tayyip Erdoğan'ın başkanlığında Genelkurmay Başkanlığı Karargahı'nda toplandı. 
     -Cumhurbaşkanı Ahmet Necdet Sezer, 5229 sayılı ''Bazı Kanun ve Kanun Hükmünde Kararnamelerde Değişiklik Yapılmasına Dair Kanun'' ile 5231 sayılı ''Dernekler Kanunu''nu kısmen iade etti. 
     3 AĞUSTOS 
     --------- -''Hocaların Hocası'' unvanına sahip Ordinaryüs Prof. Dr. Sulhi Dönmezer, İstanbul'da vefat etti. 
     -Cumhurbaşkanı Sezer, 5227 sayılı ''Kamu Yönetiminin Temel İlkeleri ve Yeniden Yapılandırılması Hakkında Kanun''u kısmen iade etti. 
     5 AĞUSTOS 
     --------- -Yüksek Askeri Şura kararları açıklandı. Kara Kuvvetleri Komutanlığı'na Orgeneral Yaşar Büyükanıt, Jandarma Genel Komutanlığı'na Orgeneral Fevzi Türkeri atandı. NATO Güneydoğu Avrupa Müşterek Komutanı Orgeneral Orhan Yöney, NATO'nun yeniden yapılanma çalışmaları çerçevesinde İzmir'deki NATO karargahının kapatılması nedeniyle 3'ncü Ordu Komutanlığı görevine getirildi. Ege Ordu Komutanlığı'nı korgenerallikten orgeneralliğe terfi eden Orgeneral Sebahattin Işık Koşaner üstlendi. MGK Genel Sekreterliği görevine sivil atanacağı için Genel Sekreter Orgeneral Şükrü Sarıışık 2'nci Ordu Komutanlığı'na getirildi. 
     6 AĞUSTOS 
     --------- -Hür ve Kabul Edilmiş Masonlar Büyük Locası Derneği Yakacık Şubesi'ne yönelik silahlı ve bombalı saldırıya ilişkin açılan davanın görülmesine başlandı, tutuklu olarak yargılanan 13 sanıktan 3'ü tahliye edildi. 
     8 AĞUSTOS 
     --------- -CHP Genel Başkanı Deniz Baykal, Hamit Bayram'ın emniyetten kaçırılması olayı nedeniyle partisince hazırlanan ''Van Raporu''nu açıkladı. Baykal, uyuşturucu trafiğinin beraberinde getirdiği kara paranın güvenlik güçlerini ve idareyi zaafa uğratmaya başladığını belirtti. 
     9 AĞUSTOS 
     --------- -Diyarbakır Büyükşehir Belediye Başkanı Osman Baydemir ve bazı ilçe belediye başkanlarının, bir operasyon sırasında öldürülen Mehmet Sait Özgün'ün evine başsağlığı ziyareti yapması tepkilere neden oldu. CHP Genel Başkanı Baykal, ''Terör olaylarına siyaseten destek verme anlamına gelecek bu girişimlerden herkesin, özellikle o bölgede yaşayan yerel otoritelerin uzak durmasına ihtiyaç vardır'' dedi. 
     Sosyal Demokrat Halk Partisi SHP Genel Başkan Yardımcısı Mehmet Gülcegün ise Baydemir'in SHP üyesi olmadığını bildirdi. 
     10 AĞUSTOS 
     ---------- -Çalışma ve Sosyal Güvenlik Bakanı Başesgioğlu, SSK'nın, fahiş fiyattan ilaç aldığı yönündeki iddialara ilişkin inceleme ve araştırmanın Başbakanlık Teftiş Kurulu tarafından yapılmasını teklif ettiklerini açıkladı. Başesgioğlu, SSK'nın fahiş fiyattan ilaç aldığı yönündeki haberler üzerine 3 SSK müfettişinin konuyu incelemek üzere görevlendirildiğini söyledi. 
     -İstanbul Bahçelievler'de, bahçe duvarı çöken binanın bodrum katına yağmur suyu dolması sonucu 3 çocuk öldü. 
     11 AĞUSTOS 
     ---------- -Genelkurmay Başkanı Orgeneral Hilmi Özkök, Diyarbakır Büyükşehir Belediye Başkanı Baydemir ve ilçe belediye başkanlarının taziye ziyaretini, ''uygun olmayan bir hareket tarzı'' olarak nitelendirdi. 
     -Yasal örgütlenmesini tamamlamadığı halde DEHAP'ı 3 Kasım seçimlerine resmi belgede sahtecilik yaparak soktukları gerekçesiyle mahkum olan eski DEHAP Genel Başkanı Mehmet Abbasoğlu ve eski Genel Sekreter Nurettin Sönmez tahliye edildi. 
     -Alaattin Çakıcı'nın yurtdışına kaçarken kullandığı yeşil pasaportun sahibi eski MİT görevlisi Faik Meral ile Çakıcı'nın kardeşi ve yeğeninin de aralarında bulunduğu 6 sanık hakkında dava açıldı. 
     -Başkent Ekspresi ile Adapazarı Ekspresi Kocaeli'nin Tavşancıl Beldesi'nde çarpıştı, 4 kişi öldü. 
     13 AĞUSTOS 
     ---------- -Yargıtay Başkanı Eraslan Özkaya, MİT Görevlisi Kaşif Kozinoğlu ve Alaattin Çakıcı ile ilişkisi konusundaki iddialar tartışma yarattı. Özkaya, yaptığı yazılı açıklamada, ''Alaattin Çakıcı isimli şahsı, basını izleyen her vatandaşımız kadar bilmekteyim. Bu kişiyle direkt ya da dolaylı hiçbir bağlantım olmamıştır. Olması da mümkün değildir'' dedi. 
     Özkaya, Kozinoğlu'nun ''MİT Müsteşarı'nın izniyle geldiğini söyleyerek istişari mahiyette, Alaattin Çakıcı'nın elindeki bilgileri almak istediğini, bu kişi yurtdışına çıktığı veya hapse girdiği taktirde alamayacağını, bu nedenle hakkındaki davanın bitip bitmeyeceğini, uzatılıp uzatılamayacağını'' sorduğunu söyledi. 
     -Kefaletle serbest bırakılan Mustafa Bayram hakkında gıyabi tutuklama kararı çıkarıldı. 
     15 AĞUSTOS 
     ---------- -Atatürk Ödülü sahibi ilk Türk kadın opera sanatçısı ve ressam Semiha Berksoy 94 , İstanbul'da vefat etti. 
     -CHP Yüksek Disiplin Kurulu YDK milletvekilleri Mehmet Tomanbay, Hasan Aydın ve Ahmet Güryüz Ketenci'yi partiden ihraç etti. 
     17 AĞUSTOS 
     ---------- -Milli Güvenlik Kurulu Genel Sekreterliği'ne Büyükelçi Yiğit Alpogan atandı. Alpogan, MGK'nın ilk sivil genel sekreteri oldu. 
     -Şiddetli yağış ve fırtına, yurtta hasara neden oldu. İstanbul'da bazı derelerin taşması sonucu çok sayıda ev ve işyerini su bastı. 
     18 AĞUSTOS 
     ---------- -Başbakanlık Basın Müşavirliği, ''Başbakan Erdoğan'ın, İstanbul Büyükşehir Belediye Başkanlığı döneminde dere içi, su havzası, yeşil alan denilmeden kaçak yapılaşmaya izin verilerek tarikat mahalleleri kurulduğu'' iddialarını yalanladı. 
     20 AĞUSTOS 
     ---------- -''Neşter-2'' davasının Ankara 11. Ağır Ceza Mahkemesi'nde görüşülmesine devam edildi. Davada, sanık avukatlarının, telefon görüşmelerine ilişkin iletişim tutanaklarının dosyadan çıkarılması, görevsizlik kararı verilmesi ve müvekkillerinin mal varlıkları üzerindeki ihtiyati tedbirin kaldırılması talepleri reddedildi. 
     21 AĞUSTOS 
     ---------- -Yargıtay Başkanı Özkaya, Yargıtay Birinci Başkanlık Kurulu'nun Neşter-2 soruşturması kapsamında 8 Yargıtay üyesi hakkında verdiği kararın ''rastgele, etkiyle'' verilen bir karar olmadığını söyledi. 
     Özkaya, ''Korkunç bir linç baskısı altındayım. Kozinoğlu'nu ben davet etmedim. Eğer ben etseydim, MİT Müsteşarı Şenkal Atasagun'u davet ederdim. Benim muhatabım o'dur. MİT bana Çakıcı'yı koruma, yardım etme değil, kendi görevini yapma çabası içinde görünümü vermiştir'' dedi. 
     23 AĞUSTOS 
     ---------- -Adalet Bakanı Cemil Çiçek, Yargıtay-MİT-Çakıcı kriziyle ilgili olarak Kaşif Kozinoğlu için soruşturma iznine gerek olmadığını ifade etti. Çiçek, ''Kişisel yanlışlıklar yapanlar olabilir, her meslekte vardır. Bu meslekte de yanlışlıklar yapanlar olabilir'' dedi. 
     24 AĞUSTOS 
     ---------- -Bir hastanede akciğer zarında kalınlaşma nedeniyle geçirdiği biyopsi sonrası kaptığı enfeksiyon nedeniyle İbni Sina Hastanesi'ne kaldırılan eski bakanlardan Veysel Atasoy, hayatını kaybetti. 
     26 AĞUSTOS 
     ---------- -Yargıtay Cumhuriyet Başsavcısı Nuri Ok, Yargıtay Başkanı Özkaya-MİT-Alaattin Çakıcı ilişkileri konusundaki iddialarla ilgili, ''Olaylar gösteriyor ki sayıları çok az da olsa hakim kimliği ve etiğine dikkat etmeyenler mevcuttur. Yargı mensubunun karıştığı, içinde olduğu her gizli ilişki yargıyı yıpratır, adalete güveni sarsar'' dedi. 
     -AK Parti, Ceza Yasa Tasarısı'nı görüşmek için TBMM'yi 14 Eylül'de toplantıya çağırdı. Hükümet, suç olmaktan çıkarılan, ''zinanın suç sayılıp sayılmamasına'' ilişkin maddesi de dahil 5-6 maddenin değiştirilmesini gündeme getirdi. ''Zina'' konusu tartışmalara neden oldu. 
     27 AĞUSTOS 
     ---------- -Yargıtay Başkanı Özkaya, 20 gün rapor aldı. 
     
     Eylül ayının önemli gelişmeleri şöyle 
     1 EYLÜL 
     -------- -Sakarya'nın Pamukova İlçesi'nde meydana gelen hızlandırılmış tren kazasıyla ilgili bilirkişi raporu tamamlandı. Pamukova Cumhuriyet Savcılığı'nca oluşturulan bilirkişinin raporunda, TCDD, 8'de 4, birinci Makinist Fikret Karabulut 8'de 3, ikinci Makinist Recep Sönmez 8'de 1 kusurlu, şef Köksal Coşkun ise kusursuz bulundu. Makinistlerin tahliye talebi reddedildi. 
     -Eski Ulaştırma Bakanı Mehmet Köstepen, vefat etti. 
     3 EYLÜL 
     ------- -Muğla'nın Milas ilçesinde çıkan orman yangınına su taşıyan Orman Genel Müdürlüğü'nün kiraladığı helikopter, yangın söndürme çalışmaları sırasında düştü, helikopterde bulunan 5 kişi hayatını kaybetti. 
     6 EYLÜL 
     ------- -Hızlandırılmış tren kazasıyla ilgili hazırlanan fezleke, Sakarya Cumhuriyet Başsavcılığı'na gönderildi. Tahliye edilen tren şefi Köksal Coşkun ile tutuklu makinistler Recep Sönmez ve Fikret Karabulut için 5 yıla kadar ağır hapis cezası istendi. 
     -İskenderun Körfezi'nde 4 yılı aşkın süredir bekletilen ''MV Ulla'' adlı gemi, taşıdığı 2 bin 200 ton ''toksik atık'' yüküyle battı. 
     7 EYLÜL 
     ------- -Diyarbakır'da bir polis noktasına düzenlenen silahlı saldırıda 1 polis memuru ile 1 bekçi şehit oldu. 
     8 EYLÜL 
     ------- -Kastamonu'nun Küre ilçesinde Etibank'a ait bakır madeninde, tünel açma çalışmaları sırasında kaynak yapılırken gaz sıkışması sonucu çıkan yangında 19 işçi öldü, 19 işçi yaralandı. 
     9 EYLÜL 
     ------- -Yargıtay Birinci Başkanlık Kurulu, Yargıtay Başkanı Özkaya hakkındaki iddialarla ilgili olarak ön soruşturma yapılmasına karar verdi. 
     10 EYLÜL 
     -------- -Hacettepe Üniversitesi öğrencisi Birtan Altınbaş'ın 1991 yılında gözaltında ölümüyle ilgili yargılanan polis memuru Ahmet Baştan, 4 yıl 5 ay 10 gün hapis cezasına çarptırıldı. 
     11 EYLÜL 
     -------- -Cumhurbaşkanı Ahmet Necdet Sezer'in oğlu Levent Sezer, Evren Altunay ile evlendi. Tören, Çankaya Köşkü'nde sınırlı sayıda davetlinin katılımıyla basına kapalı gerçekleşti. 
     17 EYLÜL 
     -------- -Türkiye Acil Durum Yönetimi Genel Müdürlüğü, İskenderun Körfezi'nde batan Ulla Gemisi ve çevresindeki deniz suyunda, ''karşılaştırmalı analiz sonuçlarına göre toplam krom konsantrasyonu bakımından bir tehlike bulunmadığının belirlendiğini'' bildirdi. 
     -Gümüşhane'nin Şiran ilçesi kırsal alanında operasyon yürüten jandarma ekiplerinin domuz avına çıkan silahlı köylüleri terörist zannederek ateş açmaları sonucu 2 kişi öldü, 2 kişi yaralandı. 
     18 EYLÜL 
     -------- -Hamit Bayram, Ankara'da yakalandı. 
     21 EYLÜL 
     -------- -İstanbul Üniversitesi İÜ Rektörü Prof. Dr. Kemal Alemdaroğlu, Kardiyoloji Enstitüsü'nün eski öğretim üyelerinden Yrd. Doç. Dr. Hüseyin Bulur'u mahkeme kararına rağmen göreve iade etmediği gerekçesiyle 1 milyar lira manevi tazminat cezasına çarptırıldı. 
     22 EYLÜL 
     -------- -TCDD Genel Müdürü ve Yönetim Kurulu Başkanı Süleyman Karaman görevinden alınarak bakanlık müşavirliğine atandı. 
     23 EYLÜL 
     -------- -Cumhurbaşkanı Sezer, İstanbul Üniversitesi İÜ Rektörü Prof. Dr. Kemal Alemdaroğlu'nu görevden aldı. Rektörlüğe, İÜ Hukuk Fakültesi Dekanı Prof. Dr. Tankut Centel vekaleten atandı. 
     25 EYLÜL 
     -------- -Van'ın Gürpınar İlçesi Çavuştepe mevkiinde, yolcu minibüsü ile kamyonun çarpışması sonucu meydana gelen trafik kazasında 15 kişi öldü, 10 kişi yaralandı. 
     27 EYLÜL 
     -------- -Sinema ve tiyatro sanatçısı Haluk Kurdoğlu vefat etti. 
     30 EYLÜL 
     --------- -Kocaeli'nin Gebze İlçesi'ne bağlı Tavşancıl Beldesi'nde meydana gelen tren kazasının ardından tutuklanan makinist Hasan Yücedağ'ın yargılanmasına başlandı. Yücedağ, ilk duruşmasında tutuksuz yargılanmak üzere serbest bırakıldı. 
     
     Ekim ayının önemli gelişmeleri şöyle 
     1 EKİM 
     ------ -Hatay'ın İskenderun İlçesi'nde batan MV-Ulla gemisinin acentesine, denizi kirlettiği gerekçesiyle Hatay İl Çevre ve Orman Müdürlüğü'nce 149 milyar lira para cezası verildi. 
     -Sağlık Bakanlığı, Rofecoxib içeren ilaçların satışını, ilacın güvenilirliğine ilişkin çalışmalar sonuçlanıncaya kadar durdurdu. 
     2 EKİM 
     ------ -İstanbul Esenler'de, sürücüsünün tüp bırakmak için el frenini çekmeden indiği kamyonet, eğimli sokakta hareket ederek evlerinin önünde oynayan 7 ve 8 yaşlarındaki 2 kız kardeşin ölümlerine neden oldu. 
     -CHP Genel Başkanı Deniz Baykal ve bazı partililerle birlikte YTP Genel Başkanı İsmail Cem'i ziyaret etti. Baykal, YTP'yi CHP'ye katılmaya çağırdı. YTP Genel Başkanı Cem, daveti ''ciddi olarak değerlendireceklerini'' bildirdi. 
     -Tunceli merkeze bağlı Kutuderesi bölgesinde, güvenlik güçleriyle teröristler arasında çıkan çatışmada 1 asker şehit oldu, 3 asker yaralandı. 
     -Kuzey Irak'ta Kızılay görevlilerinin bulunduğu araca açılan ateş sonucu yaralanan Kızılay kameramanı Mustafa Pekcan, hayatını kaybetti. 
     3 EKİM 
     ------ -Çocuk psikolojisi alanında Türkiye'nin önde gelen isimlerinden Prof. Dr. Atalay Yörükoğlu vefat etti. 
     -CHP Genel Başkanı Baykal ile YTP Genel Başkanı Cem, CHP Genel Merkezi'nde bir araya geldi. Cem, CHP'ye katılmak üzere kurultayı toplama önerisini yetkili organlarına götüreceğini, Parti Meclisi'nde bunun mümkün olduğunca hızlı gerçekleşmesini teklif edeceğini bildirdi. 
     4 EKİM 
     ------ -Ankara 5. Asliye Hukuk Mahkemesi, CHP Yüksek Disiplin Kurulu'nun İstanbul milletvekilleri Ahmet Güryüz Ketenci ve Hasan Aydın ile Ankara Milletvekili Mehmet Tomanbay'ın partiden kesin ihracına ilişkin kararını iptal etti. 
     -Sedat Peker ve adamlarına yönelik operasyon düzenlendi. Operasyonda Peker ve 2 kardeşinin de aralarında bulunduğu 40 kişi gözaltında alındı. 
     -YTP Parti Meclisi, CHP'ye katılma kararı almak üzere YTP Büyük Kongresi'nin olağanüstü toplanmasını kararlaştırdı. 
     5 EKİM 
     ------ -İstanbul Barosu, ''Terör Örgütü El-Kaide Davası''nda bazı sanıkların avukatlığını üstlenen ve duruşmalardaki tavırlarıyla dikkati çeken avukat Abdurrahman Sarıoğlu'nun ''tedbiren meslekten uzaklaştırılmasına'' karar verdi. 
     -Yargıtay 5. Ceza Dairesi, Hamit Bayram'ın Emniyet binasından kaçırılması olayına karışan 9'u tutuklu 11 kişinin İzmir'de yargılanmasına karar verdi. 
     -Hakkari'nin Şemdinli ilçesinde, çocukların arazide bularak eve götürdükleri mayının patlaması sonucu 2'si çocuk 3 kişi öldü, 3 kişi yaralandı. 
     6 EKİM 
     ------ -Yurtbank'ın eski sahibi Ali Avni Balkaner'in oğlu Muzaffer Hakan Balkaner ve sekreter Birgül Özmen'i öldürdüğü öne sürülen Tuncay Baktimur, 2 kez müebbet ağır hapis cezasına çarptırıldı. 
     -Milli Eğitim eski bakanlarından Şinasi Orel, vefat etti. 
     7 EKİM 
     ------ -Sedat Peker ve adamlarına yönelik operasyon kapsamında gözaltına alınan avukat Çağatay Özdemir, hakkındaki gıyabi tutuklama kararı vicahiye çevrilerek cezaevine gönderildi. 
     -Kapatılan DEP'in eski milletvekilleri Leyla Zana, Orhan Doğan ve Hatip Dicle'ye yeşil pasaport verildi. 
     -Tiyatro Sanatçısı İsmet Ay, vefat etti. 
     8 EKİM 
     ------ -Yargıtay Yüksek Disiplin Kurulu, Neşter Operasyonu'na adı karışan Yargıtay Üyesi Ergül Güryel'i görevden çekilmeye davet etti, diğer üye Hüseyin Demirörs'e uyarı cezası verdi. 
     -YÖK Genel Kurulu, ÖSYM Başkanlığı'na Prof. Dr. Ahmet Ünal Yarımağan'ı atadı. 
     9 EKİM 
     ----- -Sedat Peker ve ağabeyi Atilla Peker'in de aralarında olduğu 24 kişi, ''çıkar amaçlı suç örgütü kurmak, bu örgüte üye olmak, yardım ve yataklık etmek'', ''gasp'' ve ''sahte evrak düzenlemek'' suçlarından tutuklanmaları talebiyle sevk edildikleri Nöbetçi 12. Ağır Ceza Mahkemesi'nce tutuksuz yargılanmak üzere serbest bırakıldı. Cumhuriyet Savcısının itirazını görüşen üst mahkeme, Peker ile 6 kişi hakkında gıyabi tutuklama kararı verdi. 
     -Türk Hava Kurumu THK tarafından Eskişehir'in İnönü İlçesi'nde düzenlenen ''3. Türkiye Hava Oyunları''nda 433.5 metrekare ile bu güne kadar gökyüzünde açılan en büyük bayrakla atlayış yapan THK paraşütçüsü Hakan Zengin, Guinness Rekorlar Kitabı'na girmeye hak kazandı. 
     10 EKİM 
     ------- -ANKA Ajansı'nın Onursal Başkanı, Gazeteci-Yazar Müşerref Hekimoğlu, 83 yaşında yaşamını yitirdi. 
     -Antalya Altın Portakal Film Festivali'nde Uğur Yücel'in ''Yazı Tura'' adlı filmi ''En İyi Film'' ödülü ile birlikte toplam 11 ödül aldı. ''En İyi Kadın Oyuncu Ödülü''nü Tülin Özen, ''En İyi Erkek Oyuncu'' ödülünü ise Olgun Şimşek kazandı. 
     11 EKİM 
     ------- -GP Genel Başkanı Uzan, Başbakan Erdoğan'a hakaret ettiği iddiasıyla yargılandığı Bursa 3. Asliye Ceza Mahkemesi'nce 8 ay hapis, 693 milyon 569 bin lira da para cezasına çarptırıldı. 
     -Teslim olmak için geldiği Beşiktaş'taki İstanbul Adliyesi önünde polislerce gözaltına alınan Sedat Peker ile ağabeyi Atilla Peker ve Hüseyin Nalbantoğlu, gıyabi tutuklulukları vicahiye çevrilerek cezaevine gönderildi. 
     -Cumhurbaşkanı Sezer, 5237 sayılı yeni ''Türk Ceza Kanunu''nu onayladı. 
     -İstanbul'da geçen yıl gerçekleştirilen terör saldırılarında hasar gören Neve Şalom Sinagogu, törenle açıldı. 
     12 EKİM 
     ------- -Sedat Peker ve adamlarına yönelik operasyon kapsamında gıyabi tutuklu olarak aranırken teslim olan Hakan Öztürk, Ali Şahin Gürman ve Ali Bin Kalkan, haklarındaki karar vicahiye çevrilerek cezaevine gönderildi. 
     -İslami Cemiyet ve Cemaatleri Birliği'nin İCCB yöneticisi Metin Kaplan, gözaltına alındığı Almanya'dan özel uçakla Türkiye'ye getirildi. 
     13 EKİM 
     ------- -Sakarya'nın Pamukova İlçesi'nde meydana gelen tren kazasıyla ilgili davanın görülmesine başlandı. Tutuklu sanıklardan birinci makinist Recep Sönmez, tahliye edildi. 
     -İstanbul 14. Ağır Ceza Mahkemesi'ndeki duruşmada hakkındaki gıyabi tutuklama kararı vicahiye çevrilen Metin Kaplan, tutuklanarak Bayrampaşa Cezaevi'ne gönderildi. 
     14 EKİM 
     ------- -Buca Cezaevi'nde tutuklu ve hükümlüler, koşulların kötü olduğu ve kötü muamele gördükleri gerekçesiyle yatak ve çarşafları tutuşturarak yangın çıkardı, bazı gardiyanlar rehin alındı. Yaşanan arbedede 7 kişi yaralandı. 
     -Yargıtay Birinci Başkanlık Kurulu, Yargıtay Başkanı Özkaya hakkında, MİT-Alaattin Çakıcı ile ilişkileri iddiaları konusunda yürütülen soruşturma sonucunda, cezai ve disiplin yönünden işlem yapılmasına yer olmadığına karar verdi. 
     -Alaattin Çakıcı, tutuklu bulunduğu Avusturya'dan Türkiye'ye getirildi. Çıkarıldığı mahkemece tutuklanan Çakıcı, Tekirdağ'da F Tipi Cezaevi'ne konuldu. 
     -Başbakan Erdoğan'ın başkanlığında, Başbakanlık'ta Genelkurmay Başkanı Orgeneral Hilmi Özkök, Dışişleri Bakanı ve Başbakan Yardımcısı Abdullah Gül ve ilgili bürokratların katılımıyla toplantı yapıldı. Toplantıda, ''Irak'taki geçiş sürecinin içinde bulunduğu aşama, genel güvenlik durumu, bu durumun Türk vatandaşlarına yansımaları ve Irak'ın milli birlik ve bütünlük içinde bir an önce düzlüğe çıkabilmesi için Türkiye'nin yapabileceği katkılar ve alabileceği tedbirlerin gözden geçirildiği'' bildirildi. 
     15 EKİM 
     -------- -Emniyet Genel Müdür Yardımcısı ve Sözcüsü Ramazan Er, Sedat Peker ve adamlarıyla ilgili operasyonlarda adı geçen emniyet görevlileriyle ilgili adli ve idari soruşturma başlatıldığını, konunun iki polis müfettişi tarafından araştırıldığını bildirdi. 
     -Alaattin Çakıcı'nın kardeşi Gencay Çakıcı, Avusturya dönüşü Atatürk Havalimanı'nda gözaltına alındı. 
     -Yaklaşık 10 yıldır yurtdışında yaşayan eski Diyarbakır Belediye Başkanı Mehdi Zana, eşi Leyla Zana ile Brüksel'den İstanbul'a geldikten sonra Atatürk Havalimanı'nda gözaltına alındı. 
     16 EKİM 
     ------- -Mehdi Zana, İstanbul 13. Ağır Ceza Mahkemesi'nce serbest bırakıldı. 
     -MKE'ye bağlı Çankırı Silah Fabrikası'nda ÇANSAŞ , Türkiye'nin ilk bomba atar silahı üretilmeye başlandı. 
     17 EKİM 
     ------- -Bakanlar Kurulu, Alibeyköy Deresinin kolu Küçükköy dere yatağı alanında kalan bazı taşınmazların İstanbul Büyükşehir Belediyesi tarafından kamulaştırılmasını kararlaştırdı. -Tunceli'de teröristlerle güvenlik kuvvetleri arasında çıkan çatışmada 1 güvenlik görevlisi şehit oldu, 1 güvenlik görevlisi yaralandı. 
     -Gelibolu Yarımadası'nda çıkan ve güçlükle söndürülen orman yangınında yaklaşık 250 hektar kızılçam ormanı yandı. 
     18 EKİM 
     ------- -GP Genel Başkanı Uzan, İnternational Hospital'da koroner anjiyografi oldu. 
     19 EKİM 
     -------- -Şartlı Salıverilme Yasası gereğince 8 ayrı suçtan hakkındaki arama kaydı kaldırılan Rize eski Belediye Başkanı, kapatılan Refah Partisi'nin eski Rize milletvekili Şevki Yılmaz Türkiye'ye döndü. 
     20 EKİM 
     ------- -Danıştay 10. Dairesi, cumhurbaşkanı, başbakan, bakanlar, yasama organı üyeleriyle bu görevlerde bulunmuş olanlara silah taşıma ve bulundurma ruhsatı vermede ayrıcalık tanıyan yönetmelik hükmünü iptal etti. 
     -Türk Tiyatrosu'nun ''Arap Bacı''sı Bacı Kalfa usta sanatçı Tevfik Gelenbe 73 , yaşamını yitirdi. 
     21 EKİM 
     ------- -Yalova'nın Çınarcık İlçesi'nde yaptırdığı binalar 17 Ağustos depreminde yıkılan müteahhit Veli Göçer, toplam 25 yıl hapis cezasına çarptırıldı. 
     -Yargıtay Büyük Genel Kurulu, Yargıtay Başkanı Özkaya'nın çağrısı üzerine toplandı. Toplantı sonrası yayınlanan bildiride, ''Yargıtay'ın bir süredir sistemli ve kararlı bir şekilde sürdürülmekte olan karalamaların hedefi haline getirildiği'' belirtildi. 
     22 EKİM 
     ------- -Danıştay, radyo ve televizyonlardan farklı dil ve lehçelerde yayın yapılmasına ilişkin yönetmeliğin bazı hükümlerinin iptali istemiyle açılan davada, yürütmenin durdurulması talebini reddetti. 
     -Danıştay İdari Dava Daireleri Genel Kurulu, Tüpraş'ın yüzde 65.76 hissesinin özelleştirme yoluyla devredilmesine izin veren Rekabet Kurulu Kararı'nın yürütmesinin durdurulması kararına yapılan itirazı reddetti. 
     23 EKİM 
     ------- -Hakkında kırmızı bülten çıkarılan Haluk Kırcı, Ukrayna'nın başkenti Kiev'de yakalandı. 
     24 EKİM 
     ------- -Diyarbakır'ın Dicle İlçesi'nde askeri aracın mayına çarpması sonucu 2 er şehit oldu, 4 er yaralandı. 
     -YTP Olağanüstü Büyük Kongresi'nde CHP'ye katılma kararı alındı. 
     25 EKİM 
     ------- -Başbakanlık İnsan Hakları Danışma Kurulu'nca hazırlanan ''azınlıklar raporu'' tartışma yarattı. Kurul üyesi Fethi Bolayır, raporda tahrifat yapıldığı, Cumhuriyetin milli ve manevi değerlerine saldırıda bulunulduğu iddiasıyla, aralarında kurul başkanı İbrahim Kaboğlu'nun da bulunduğu raporun hazırlayıcıları hakkında suç duyurusunda bulundu. 
     26 EKİM 
     ------- -Adalet Bakanı Çiçek, Haluk Kırcı'nın iadesi için girişimlere başlandığını söyledi. 
     27 EKİM 
     ------- -Tunceli'nin Mazgirt İlçesi'nde, güvenlik güçleriyle teröristler arasında çıkan çatışmada, 3 terörist öldürüldü. 
     -Ankara'da Cumhuriyet Bayramı tören provaları sırasında pasaj geçişi yapan F-4 uçaklarından biri, Subayevleri Aksa Camii minaresine temas etmesi sonucu hasar oluştu. 
     31 EKİM 
     ------- -Çankırı'nın Çerkeş İlçesi'nde bir kamyonla minibüsün çarpışması sonucu 9 kişi öldü, 5 kişi yaralandı. 
     -İnsan Hakları Derneği İHD Genel Başkanlığı'na, Avukat Yusuf Alataş seçildi. 
     
     Kasım ayının önemli gelişmeleri şöyle 
     1 KASIM 
     ------- -Başbakanlık İnsan Hakları Danışma Kurulu Başkanı İbrahim Kaboğlu'nun, ''Azınlık Hakları ve Kültürel Haklar Çalışma Grubu''nca hazırlanan raporun son şeklini açıklamak üzere düzenlediği basın toplantısında, kurul üyesi ve Kamu-Sen Genel Sekreteri Fahrettin Yokuş, Kaboğlu'nun konuşma metnini elinden çekerek, ''eşit değil, hukuki değil, kimi kandırıyorsunuz '' diyerek yırttı ve masanın üzerine attı. 
     2 KASIM 
     ------- -Anayasa Mahkemesi, 11 yıl aradan sonra Yüce Divan sıfatıyla eski Enerji ve Tabii Kaynaklar bakanları Cumhur Ersümer ile Zeki Çakan'ı yargılamaya başladı. 
     4 KASIM 
     ------- -Trende cep telefonunu çalan kapkaççılara direnen Kocaeli Üniversitesi İşletme Fakültesi 1. sınıf öğrencisi Ahmet Hakan Canıdemir 18 , dövüldüğü trenden atıldı. Canıdemir, ağır şekilde yaralandı. 
     5 KASIM 
     ------- -Ahmet Hakan Canıdemir'in ''beyin ölümü'' gerçekleşti. 
     9 KASIM 
     ------- -Pamukova'daki tren kazasıyla ilgili rapor açıklandı. Kazayı soruşturmak için görevlendirilen Bağımsız Bilim Kurulu Başkanı Prof. Dr. Sıddık Yarman, kazaya karışan katarın bölgede saatte 80 kilometre olan hız limitine uymadığının tespit edildiğini bildirdi. 
     11 KASIM 
     -------- -CHP Merkez Yönetim Kurulu MYK , Şişli Belediye Başkanı Mustafa Sarıgül'ü kesin ihraç istemiyle tedbirli olarak Yüksek Disiplin Kurulu'na sevk etti. 
     13 KASIM 
     -------- -GP Genel Başkanı Cem Uzan, Sakarya'nın Pamukova İlçesi'nde Tasarruf Mevduatı Sigorta Fonu tarafından el konulan Bakacak mevkiindeki çiftliğe izinsiz girdiği gerekçesiyle beraberindeki 22 kişi ile birlikte Sakarya'nın Pamukova İlçesi'nde gözaltına alındı. Adliyeye sevk edilen Uzan ve beraberindekiler tutuksuz yargılanmak üzere 445'er milyon lira kefaletle serbest bırakıldı. 
     16 KASIM 
     -------- -Sakarya Valisi Nuri Okutan, TMSF tarafından el konulan Pamukova'daki çiftlikte delillerin karartıldığını söyledi. 
     18 KASIM 
     -------- -TMSF Hukuk Müşaviri Ercan Duman, Pamukova'daki çiftliğe baskın yaptıkları gerekçesiyle Cem Uzan ve 22 adamı hakkında jandarmaya şikayette bulunduklarını söyledi. 
     19 KASIM 
     -------- -Şırnak'ın Beytüşşebap İlçesi'nde asker ailelerini taşıyan minibüs mayına çarptı, 1 kişi öldü, 14 kişi yaralandı. 
     20 KASIM 
     -------- -Danıştay İdari Dava Daireleri Genel Kurulu'nun, Bakanlar Kurulu'nun, ''Türkiye Kızılay Derneği yönetiminin görevden alınarak yerine geçici kurullar oluşturulmasına'' ilişkin kararının yürütmesini durdurma kararına yapılan itirazı reddetmesi üzerine yaşanan gelişmeler sonrası yapılan Kızılay Olağanüstü Genel Kongresi'nde Genel Başkanlığa Talat Yılmaz yeniden seçildi. 
     -Sedat Peker ve adamlarına yönelik soruşturma kapsamında, aralarında ''Küçük Onur'' olarak tanınan şarkıcı Onur Sarıkaya'nın da bulunduğu 11 kişi gözaltına alındı. 
     -CHP yönetiminin kesin ihraç istemiyle disiplin kuruluna sevk ettiği İstanbul Şişli Belediye Başkanı Mustafa Sarıgül, Mersin Metropol Miting Alanı'nda ''Uyuyan Dev Uyanıyor'' mitingi düzenledi. Mitinge, bazı CHP milletvekilleri de katıldı. 
     21 KASIM 
     -------- -Demokrat Türkiye Partisi DTP Genel Başkanlığı'na, eski Çalışma ve Sosyal Güvenlik Bakanı Yaşar Okuyan seçildi. 
     -Mardin'in Kızıltepe İlçesi'nde Ahmet Kaymaz 30 ile oğlu Uğur Kaymaz 12 güvenlik güçlerinin ''terörist oldukları gerekçesiyle'' açtığı ateş sonucu hayatlarını kaybetti. 
     23 KASIM 
     -------- -CHP'li muhalif milletvekilleri, Genel Sekreter Önder Sav, eski Mamak İlçe Başkanı Ayhan Çamalan ve üye Yalçın Yıldırım hakkında, ''rüşvet, dolandırıcılık, seçimlere fesat karıştırma, suçu bilerek gizleme, örtbas etme ve suç delillerini gizleme ve karartma'' iddialarıyla Ankara Cumhuriyet Başsavcılığı'na suç duyurusunda bulundu. 
     25 KASIM 
     -------- -Nesrin Nas, ANAP Genel Başkanlığı görevinden istifa etti. 
     -Mardin'in Kızıltepe İlçesi'nde, bir grup vatandaş baba ve oğlun güvenlik güçlerince öldürülmesini protesto etti. 
     26 KASIM 
     -------- -CHP Parti Meclisi PM , Şişli Belediye Başkanı Mustafa Sarıgül'ün Mersin mitingine katılan 15 milletvekilini kınama cezası istemiyle Yüksek Disiplin Kurulu'na YDK sevk etti. 
     29 KASIM 
     -------- -Bilecik Valisi Ayhan Çevik'in tamir için Adapazarı'na götürülen makam aracına Pamukova İlçesi yakınlarındaki hemzemin geçitte tren çarptı. Kazada, Vali Çevik'in kardeşi Osman Çevik ve aracı kullanan polis memuru Fatih Esin Ertürk öldü. 
     -İçişleri Bakanı Abdülkadir Aksu, Kızıltepe olayı konusunda, ''Kızıltepe'de PKK KONGRA-GEL dağ kadrosundan 2 veya 3 kişinin merkezde eylem yapmak üzere Kızıltepe'ye geldiği ve bir evde bulundukları yönünde duyum geldi. Söz konusu evin etrafı çembere alındı. Sabah olunca da 'teslim olun' çağrısı yapıldı, ancak silahla karşılık verilince ateş açıldı. Olayın üzerinden iki gün geçtikten sonra bir gazetede aksi görüşler yer alınca hemen talimat verdim. Önce bir polis müfettişi ardından da mülkiye müfettişini görevlendirdim'' dedi. 
     
     Aralık ayının önemli gelişmeleri şöyle 
     1 ARALIK 
     -------- -Anayasa Mahkemesi, eski Bayındırlık ve İskan Bakanı Koray Aydın'ın Yüce Divan'a sevkine ilişkin TBMM kararının iptali istemini reddetti. 
     -Yargıtay Başkanı Eraslan Özkaya, yaş haddinden emekliye ayrıldı. -Mardin'in Kızıltepe İlçesi'nde baba ile oğlun öldürülmesi olayıyla ilgili, özel harekattan sorumlu Mardin Emniyet Müdür Yardımcısı Kemal Dönmez ve 3 özel harekatçı açığa alındı. 
     3 ARALIK 
     -------- -Yargıtay 1. Ceza Dairesi, Hacettepe Üniversitesi öğrencisi Birtan Altınbaş'ın 1991 yılında gözaltında ölümü ile ilgili davada, o dönemde Ankara Emniyet Müdürlüğü Terörle Mücadele Şubesi'nde görev yapan 4 polis memuruna verilen 4 yıl 5 ay 10'ar gün ağır hapis cezasını aleyhte bozdu. Yüksek Mahkeme, 4 polis memuru hakkındaki beraat kararını ise onadı. -Yargıtay Başkanlığı'na 16. Hukuk Dairesi Başkanı Osman Arslan seçildi. 
     6 ARALIK 
     -------- -Genelkurmay Başkanlığı, Deniz Kuvvetleri Komutanlığı'ndaki bazı işlemlerle ilgili olarak eski Deniz Kuvvetleri Komutanı emekli Oramiral İlhami Erdil, eşi ve kızı hakkında kamu davası açıldığını, bu kişilerin suçlu olup olmadıklarının bağımsız yargı tarafından yapılacak yargılama sonucunda karara bağlanacağını bildirdi -Yargıtay Genel Sekreterliği'ne Uğur İbrahimhakkıoğlu getirildi. 
     7 ARALIK 
     -------- -Çankaya Köşkü'nde Cumhurbaşkanı Ahmet Necdet Sezer başkanlığında, Başbakan Erdoğan, Genelkurmay Başkanı Orgeneral Özkök, Dışişleri Bakanı ve Başbakan Yardımcısı Gül ile ilgili bürokratların katılımıyla AB konulu toplantı yapıldı. Toplantıdan sonra yapılan açıklamada, ''Avrupa Birliği üyesi ülkelerin, Türkiye'nin birliğe üyeliğini hedefleyen görüşmelerin 2005 yılında gecikmeksizin açılmasına yönelik herhangi bir koşul içermeyen bir karara varmaları Türk ulusunun haklı beklentisini oluşturmaktadır'' denildi. 
     -Sahnede geçirdiği kaza sonucu komaya giren tiyatro sanatçısı Eren Uluergüven'e ''beyin ölümü'' tanısı konuldu. Uluergüven'in organları organ bekleyen hastalara nakledildi. 8 ARALIK -------- -Başbakan Erdoğan, Antalya'da üç dini temsil eden cami, kilise ve sinagogdan oluşan, ''Dinler Bahçesi''nin açılışını gerçekleştirdi. 
     -Kapatılan DEP'in eski milletvekili Leyla Zana ve eski milletvekili arkadaşlarının da aralarında bulunduğu bazı kişilerin yabancı gazetelere verdiği ''Türkiye'deki Kürtler Ne İster'' başlıklı ilan tartışma yarattı. 
     9 ARALIK -------- -STFA Grubu'nun kurucularından Fevzi Akkaya 97 vefat etti. 
     12 ARALIK 
     --------- -GP Genel Başkanı Uzan, Şişli Cumhuriyet Savcılığı'nın talebi doğrultusunda, ikamet ettiği evde ele geçirilen dokümana ilişkin ifadesine başvurulmak üzere gözaltına alındı. 
     -Fatih Akın'ın ''Duvara Karşı'' adlı filmi, Avrupa Sinema Akademisi tarafından verilen 2004 Avrupa En İyi Film Ödülü'nü kazandı. 
     14 ARALIK --------- 
     -GP Genel Başkanı Uzan, sevk edildiği nöbetçi mahkeme tarafından serbest bırakıldı. 
     -Dolmabahçe'deki G-MALL Kültür ve Alışveriş Merkezi'ndeki sinemada çıkan yangında, 164 kişi dumandan etkilendi, 3 kişide yanıklar oluştu. 15 ARALIK --------- -Alerjik reaksiyona bağlı olarak tansiyonu sıfıra düşen eski Başbakan Mesut Yılmaz, hayati tehlike atlattı. 
     -Şair ve yazar Şükran Kurdakul 77 yaşında, İstanbul'da vefat etti. 
     16 ARALIK 
     --------- -Mustafa Bayram, Van 2 No'lu Ağır Ceza Mahkemesi'nce, adam öldürme suçundan 8 yıl ağır hapis cezasına mahkum edildi. 
     17 ARALIK 
     --------- -AB, Türkiye ile 3 Ekim 2005'de müzakerelere başlama kararı aldı. 
     -Irak'ın Musul kenti yakınlarında uğradıkları silahlı saldırı sonucu 5 Türk güvenlik görevlisi şehit oldu. 
     -Yurtbank'ın eski sahibi Ali Avni Balkaner, bankanın zarara uğratıldığı iddiasına ilişkin davada 34 yıl 7 ay ağır hapis ve 69 trilyon 307 milyar 925 milyon lira ağır para cezasına çarptırıldı. 
     Karar açıklanmadan önce fenalaştığı gerekçesiyle hastaneye kaldırılan Balkaner, bir daha bulunamayınca hakkında gıyabi tutuklama kararı çıkarıldı. 
     18 ARALIK 
     ---------- -AB Zirvesi'nden dönen Başbakan Erdoğan ve Dışişleri Bakanı Gül Ankara Büyükşehir Belediyesi tarafından Kızılay Meydanı'nda düzenlenen şölene katılarak, vatandaşlara hitap etti. Erdoğan, ''Bu başarı sadece hükümet olarak bizim başarımız değil, milletimizin başarısıdır'' dedi. 
     19 ARALIK 
     --------- -Ankara-Elazığ seferini yapan 4 Eylül Mavi Treni, Kayseri Sivas arasında Bedirli mevkiinde raydan çıktı. Vagonlardan 1'inin devrildiği olayda, 2 kişi hafif yaralandı. 
     20 ARALIK 
     --------- -Musul'da uğradıkları saldırı sonucu şehit olan 5 güvenlik görevlisi için İçişleri Bakanlığı'nda tören düzenlendi. Törene Cumhurbaşkanı Sezer, Başbakan Erdoğan, Genelkurmay Başkanı Orgeneral Özkök, çok sayıda bakan, milletvekili, siyasi parti temsilcileri, yüksek rütbeli askerler ve emniyet mensupları katıldı. 
     21 ARALIK 
     --------- -Emekli Deniz Kuvvetleri Komutanı Oramiral İlhami Erdil, eşi Füsun Erdil ve kızı Deniz Erdil'in yargılanmalarına Genelkurmay Başkanlığı Askeri Mahkemesi'nde başlandı. 
     Duruşmaların gizli yapılması isteği reddedilen Erdil, hakkındaki suçlamaları kabul etmeyerek ve beraatını istedi. 
     22 ARALIK 
     --------- -Başbakan Erdoğan, 2 günlük resmi ziyaret için Suriye'ye gitti. 
     
</TEXT>
</DOC>
